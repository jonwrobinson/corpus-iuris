# -*- mode: org -*-

###### Nov01.htm ######
###### Nov01.htm ######

* NOV. I DE HEREDIBUS ET FALCIDIA.
(AD535)

=

Imp. Iustinianus Aug. Iohanni pp. II.

<Praefatio>

Occupatis nobis circa totius reipublicae curas, et parvum nihil
eligentibus cogitare, sed quatenus Persae quidem quiescant, Vandali
vero cum Mauris oboediant, Carchedonii autem antiquam recipientes
habeant libertatem, et Tzani nunc primum sub Romanorum facti republica
inter subiectos habeantur, quod nondum hactenus nisi sub nostro
imperio dedit Romanis deus, incurrunt etiam propriae sollicitudines a
nostris subiectis semper nuntiatae, quarum singulis quidem damus
competentem formam.  Quaecumque vero frequenti quidem potiuntur per
partes auxilio, possibilia tamen sunt scripta lege <ut> communem
omnibus praestent, in quibus opus habent, utilitatem, haec oportere
putamus et lege sancire et tradere subiectis per se iuvantia et non
semper iussione imperatorum egentia.

1. Semper igitur nobis importuni sunt alii quidem pro legatis
  relictis, non tamen praebitis adeuntes, alii vero pro libertatibus,
  alii ob aliud quoddam, quod transmittentes quidem hereditates dari
  quibusdam aut fieri constituerunt, indevote autem et res adeunt et
  eas percipiunt, et quod est iussum non faciunt, cum utique etiam a
  veteribus legislatoribus dictum sit competere deficientium
  dispositiones, quaecumque non repugnant legibus, omnibus modis
  impleri. Sed quoniam ita positas leges iam plerumque neglectas
  invenimus, reparare eas iudicavimus oportere et tam viventibus
  praebere ex eis cautelam quam morientibus hinc exhibere honorem.
  2.Primum itaque illud est cogitandum, quia testantibus aliis quidem
  necessitatem imponit lex distribuere quandam partem personis
  quibusdam, tanquam hoc secundum ipsam naturam eis debeatur, quale
  est filiis et nepotibus, et patribus atque matribus, interdum vero
  etiam fratribus, et si quam huiusmodi personam aut in his, quae ex
  nobis sunt, aut ex quibus sumus, enumeraverunt leges, aliis autem
  nulla consistit necessitas partem dare quamlibet propriae
  substantiae, sed sua potestas eis largitur ad quoscumque testator
  voluerit proferenda.

CAPUT I.  His igitur a nobis praeordinatis sancimus, eos, qui ab
  aliquibus scripti sunt heredes, aut meruerunt fideicommissa, per
  universitatem forsan aut per speciem, aut legatum, necessitatem
  habere, quaecumque testator et honorans eos disposuerit, ex omni
  modo complere, si quod praecipitur legitimum sit, aut si non illud
  aliqua lex, vel si non fiat ab eo qui honoratus est, tamen ratum
  esse expresse iam demonstret.  1.Si quis autem non implens quod
  dispositum est, sed dum competat ei qui honoratus est, quod relictum
  est, et ex decreto iudicis admonitus annum totum protraxerit, non
  agens hoc quod praeceptum est, si quidem aliquis illorum fuerit, qui
  necessarie ex lege percipiunt, in plus autem, quam quod lex ei dari
  vult, scriptus est heres, tantum accipiat solum, quantum lex ei dari
  secundum quartam aut ab intestato partem concedit, aliud vero totum
  auferri. Et si quidem etiam alii quidam scripti sunt heredes,
  adcrescere illis secundum partem institutionis, quae unicuique
  distributa est, si vero nullus alter sit heres, aut sint quidem
  scripti quidam, non autem adeant hereditatem, tunc quod aufertur
  adiciatur aliis rebus, et licentia praebeatur et legatariis et
  fideicommissariis et servis libertate honoratis adire et hoc
  adquirere, ita ut omnibus modis quod praeceptum est impleatur:
  cautione videlicet prius ab eis facta, secundum quod personarum vel
  rerum receperit modus quia res accipientes agunt in eis, quae recte
  voluerunt testatores. Si vero nullus horum, de quibus testamento
  memoria facta est, voluerit adire, hoc est coheres aut legatarius
  aut fideicommissarius aut servus libertate honoratus, tunc ad alios,
  quos lex ab intestato vocat post eum quidem, qui scriptus est, et
  legitima per hanc legem parte exclusus, deferri res, et ipsos
  similiter praebentes cautionem, quia complent, quae testamento
  continentur. Inordinatum vero nihil neque confusum nec in his fieri
  volumus, sed primus secundum ordinem vocatus post eum, qui iam
  exclusus est a lege nostra, ita vocetur prior, deinde qui post illum
  est, <et> ita de cetero, donec ultimus relictus locum faciat etiam
  alicui exterius venientium, et adire et quae relicta sunt implere;
  post quos etiam fiscum, si voluerit, ponimus. Etenim in legatariis
  et fideicommissariis hunc esse volumus ordinem, ut detur licentia
  aditionis priori per universitatem fideicommissario, aut multis
  existentibus maiorem partem habenti, quoniam et in similitudinem
  heredis consistit, et maxime apud nos, qui Trebelliano solo dogmati
  dedimus in talibus fideicommissis locum. Pegasiani circuitiones odio
  habentes et expellentes. Si vero aut non fuerit quispiam per
  universitatem honoratus aut noluerit agere quod iussum est, ad eos,
  qui maioribus propriis legatis aut fideicommissis honorati sunt,
  huiusmodi venire fiduciam. Sic quoque servis dari tempus, qui
  libertate honorati sunt, et adire, et liberis cautum esse, et res
  percipere, et complere quae iussa sunt, cum praedicta dudum
  cautione. Si vero nullus fuerit legatariorum vel fideicommissariorum
  per universitatem aut per speciem maiori parte aut in legato
  honoratus, sed omnes aequalem habuerint fortunam, tunc praeponi
  quidem etiam sic per universitatem fideicommissarios propter dictam
  dudum rationem, aut eum, qui ex eis voluerit implere quod praeceptum
  est; reliquos autem legatarios vel fideicommissarios, quicumque
  nihil alterutros in hoc, quod relictum est, antecedunt, etiam omnes,
  si voluerint, vocari, aut qui ex eis voluerint. Si vero nullus
  legatarius aut fideicommissarius elegerit hoc agere, damus servos
  licentiam libertate honoratis secundum ordinem denominationis, per
  quam eos dominus denominavit, secundum hoc habere in alterutros
  praepositionem.  2.Et haec quidem omnia sancimus, ubi necessaria
  quaedam subiacet datio in aliquo, cui ex natura debetur quaedam
  successio a testatore et moriente. Si vero nulla subest huiusmodi
  persona in institutionibus, sed spontanea largitas dispositionis a
  testatore fiat, deinde scriptus non compleat quod praecipitur intra
  praedictum a nobis dudum tempus, illum quidem privari omnibus
  relictis, nihil penitus neque per Falcidiae occasionem neque per
  aliam causam percipere valentem. Similiter autem talia obtinere: et
  si quidem sint coheredes, hos vocari, alioquin ad fideicommissarios
  et legatarios et servos et omnes ab intestato secundum prius a nobis
  traditum ordinem res venire, ubique onere cohaerente, quatenus
  oporteat compleri ea, quae testator secundum legem, sicut prius
  diximus, imperavit.  3.Si vero institutio etiam substitutionem
  habuerit, certum est, quia prius ad substitutum volentem venient
  omnes res secundum legem complentem quae relicta sunt, et sic illo
  nolente tunc ad coheredes et legatarios et servos et qui ab
  intestato et qui extra sunt et fiscum secundum a nobis datam
  observationem ea, quae auferuntur, venient, complentes ubique
  deficientium legitimas dispositiones: propterea namque etiam ad
  tantas respeximus successiones, ut non remaneat sine aditione
  morientis hereditas.  4.Exheredatos autem filios, si iuste a patre
  exclusi sint et nihil ex patris habeant voluntate, non vocamus neque
  respicimus, licet decies milies velint. Una enim est legis intentio,
  ut quae disposita sunt a morientibus impleantur; eum enim, qui ab
  ipso testatore propria substantia pulsus est, quomodo erit iustum
  vocare ad res, quarum eum ille per exheredationem factam in eum
  expressim fieri participem noluit?  Si vero ablatam partem a non
  complente morientis voluntatem prius deduximus ad substitutos,
  deinde ad coheredes, et post illos ad legatarios et
  fideicommissarios, nec non et servos, et ita ad eos, qui ab
  intestato vocantur, et ad extraneos atque fiscum venimus, non
  absurde hoc factum est nec inaniter, nec quasi aliquem lateat quod
  decet, sed ex providentia et secundum legem, ut finitis primum
  omnibus secundum testamenta personis, deinde abrenuntiantibus, ita
  ad eam quae est ab intestato vocationem et alios veniremus. In
  omnibus autem, in quibus scriptis non complentibus vocamus aut ex
  testamento personas aut ab intestato et ceteros, damus omnibus
  talibus personis fieri heredes et aditionis aut pro herede gestionis
  habere ius (haec enim legis verba sunt), et tanquam heredes omnia
  gerere, et conventos et convenientes: hoc quod etiam antiquissimae
  leges ex propria auctoritate praestabant, et heredes faciebant eos,
  qui neque scripti heredes neque ab intestato ad hereditatem
  vocabantur. His omnibus obtinentibus, licet non ab herede, sed a
  legatario aut fideicommissario aut mortis causa percipiente dari
  aliquid aut fieri testator voluerit; eodem ordine in occasione
  ablatarum rerum servando, et incohante quidem ab substitutis
  legatarii, terminante vero in fisco. Et nullus hanc legem duram
  habeat tanquam relictis privatus, sed considerans, quia omnibus
  hominibus terminus est vitae mors, non solum ab aliis ipse se
  percipere contempletur, sed cogitet, quia et ipse aliis moriens
  imperabit, et si non huius legis mereatur auxilium, nihil horum,
  quae cum omni studio disposuerat, ad perfectum perducet. Non enim
  his, qui sub nobis neque qui nunc solum sunt hominibus, sed omni et
  post haec currenti tempori legem ponimus.

CAPUT II.  Hinc nobis ingressa est cura et quaedam consideratio
  Falcidiae legis, quae etiam invitis testatoribus, si expendantur res
  per legata, praebet etiam retinere heredes quantumcumque eis impleat
  quartam substantiae. Et hic enim repugnare quidem videntur voluntati
  deficientis, et incumbere legi talia permittenti. Sancimus igitur,
  quoniam tuenda nobis ubique est deficientium voluntas, heredes, si
  voluerint hac utilitate potiri, puram servare legis potestatem; et
  non per quae forte subripiunt aut malignantur, introducere temptent
  Falcidiam, cum utique, si nihil malignati essent, non forte
  competeret.  1.Fiat igitur inventarium ab herede metuente, ne forte
  non habeat post debita et legata Falcidiam, secundum modum et
  tempora, per quae dudum sancivimus, quando homines excepimus ex
  damno rerum suarum in aditionibus, statuentes onera usque ad
  substantiae relictae mensuram: illo adiecto solo, ut oporteat
  huiusmodi heredem, qui non creditores solum, sed etiam legatarios
  veretur, et metuit non damnificari solum, sed etiam non lucrari,
  convocare omnes legatarios et fideicommissarios, quanticumque in
  eadem civitate sunt constituti, aut quosdam pro eis agentes, si
  forte personarum natura aut dignitas aut qualitas aut aetas aut
  quaelibet necessitas facultatem eis non dat ad inventarii
  praesentiam. Si vero absunt aliqui, interesse testes in ipsa
  civitate fide dignos et possidentes substantiam et optimae opinionis
  existentes non minus tres (tabulariis enim solis, quantum ad hoc
  competit, non credimus), coram quibus convenit fieri inventarium,
  ita ut supervenientibus legatariis et querentibus forsan subreptum
  aliquid rerum aut non manifestatum licentia sit non solum per
  servorum examinationem causam quaerere (nam etiam hoc praebuimus per
  prolatam dudum a nobis in servilibus examinationibus observationem),
  sed etiam per iusiurandum heredis et iusiurandum testium, dicentium
  et adfuisse his, quae gesta sunt, et vidisse, quae tunc agebantur,
  et in nullo conscios esse factae ab herede malignitatis, sicque in
  his, quae relicta sunt a testatoribus, invenire veritatem. Nisi
  forte praesentes legatarii omnes aut quidem contestatione sibi missa
  noluerint venire nec adesse inventario; tunc enim licentia erit
  heredi etiam non advenientibus legatariis contentum esse testium
  praesentia et facere descriptionem, reposito etiam sic legatariis et
  iureiurando heredis et servorum examinatione, et his omnibus
  observatis habere ex Falcidia praesidium. Sic enim non videbimur
  neque legem ita hactenus approbatam minuere neque iniustitiam facere
  morienti. Si enim omnino quidem sibi vult aliquos fieri heredes et
  habere quandam consolationem ex sua successione, et arbitratur
  sufficientem se habere substantiam, non tamen hoc causae veritas
  ostendit, certum est, quia non hoc contrarietas erit sententiae
  morientis, sed ignorantiae puritas illius.  2.Si vero non fecerit
  inventarium secundum hanc figuram, sicut praediximus, non retinebit
  Falcidiam, sed complebit legatarios et fideicommissarios, licet
  purae substantiae morientis transcendat mensuram legatorum datio. Et
  hoc dicimus non nostram minuentes legem, quam posuimus, ut nihil de
  proprio damnificentur heredes creditoribus. Dabitque ei poenam
  exactio suae malignitatis, cur transcenderit legem, ex quibus caute
  omnia agens nihil poterat damnificari, sed ex diverso etiam quae
  sunt ex Falcidia lege lucrari: Haec autem dicimus, ubi errans
  testator de sua substantia haec egit aut forte, cum debuisset etiam
  ampliorem quantitatem heredi relinquere, pro minore disposuit;
  etenim etiam hoc errantis sententiae est et non purae et integrae
  designationis. Si vero expressim designaverit non velle heredem
  retinere Falcidiam, necessarium est testatoris valere sententiam, et
  aut volentem eum parere testatori, forsan etiam quaedam iusta et pia
  relinquenti, lucrum non in percipiendo, sed solummodo pie agendo
  habentem, et non videri sine lucro huiusmodi esse hereditatem, aut
  si noluerit, eum quidem recedere ab huiusmodi institutione, locum
  vero fieri, sicut dudum praediximus, substitutis et coheredibus et
  fideicommissariis et legatariis et servis et qui ab intestato sunt
  et aliis, secundum prius a nobis inventam in talibus viam.


CAPUT III.  Non autem dabimus licentiam heredi mensuram substantiae
  subtiliter agnoscenti solvere quidem mox ab initio quibusdam integra
  legata et ad plenum sententiam testatoris servare (quod etiam
  praecedentium nos dicunt constitutiones), ab aliquibus autem
  retinere velle, neque ex parte quidem complere testatoris
  sententiam, ex parte vero eam minuere, sed omnino non errantem circa
  substantiae quantitatem, sed agnoscentem et mox sequentem sententiam
  testatoris per omnia eam sequi et non ad peiora paenitere; non enim
  erit hoc pure sequentis. Sed neque concedimus eis ab initio
  scientibus quidem et incaute solventibus, postea lites
  percipientibus inferre et recipere velle ab eis quodcumque contigit
  exsolvisse. Oportet enim ante actionem cogitare et agere, et non
  cogitantem recte deinde transferri ad indevotionem: nisi forte iusta
  quaedam causa hoc introduxerit, inopinabili quodam apparente, quod
  minuat substantiam et locum receptioni faciat.
CAPUT IV.  Illud
  quoque prospicimus, ne tempus fiat longum in talibus
  quaestionibus. Nullam enim talium quaestionum aut litium
  transcendere anni tempus sancimus, necessitatem imponentes omnino
  intra annum post aditionem et legata solvi et quae a testatore sunt
  relicta compleri secundum sui naturam et omnia agi, quaecumque prius
  ediximus.  Initium autem anno damus sicut prius iam diximus,
  admonitionem ex iudiciali decreto.  Anno enim per culpam heredis
  transacto, tunc ille quidem cadet relictis, alii vero ad haec
  venient, quos prius vocavimus.  1.Pupillis autem et minoribus aetate
  nihil nostra praeiudicat lex. Est enim eis, si quid etiam secundum
  dictas a nobis causas laedantur, duplex quoddam subsidium, et per
  restitutionem et per viam contra neglegentes curatores. Non autem
  excipimus a lege neque patronatus successiones; et ibi enim legitima
  eis servata parte quam nos definivimus, quicquid ultra hanc eis
  relictum fuerit et aliquid a libertis petiti fuerint illi complere,
  deinde non voluerint, hunc ordinem tenere sancimus quem incohantes
  sacram nostram hanc constitutionem diximus, ita ut legalis quidem
  pars maneat apud eos pura talibus, reliqua vero veniat secundum viam
  a nobis nunc apertam in talibus, maxime quoniam in ipsa de iure
  patronatus posita a nobis constitutione ad similitudinem paene
  ingenuorum etiam libertates ordinavimus.  2.Quia vero duplex <est>
  testamentorum modus, aut in scriptam delatus dispositionem aut in
  non scriptam voluntatem, haec omnia obtinere similiter et secundum
  aequam observationem et in non scriptis testamentis et in omni
  ultima voluntate sancimus, et in omni persona, sive privata sive
  militari sive sacerdotali sive imperiali sive alterius
  cuiuslibet. Communem namque in omnibus hominibus hanc legem ponimus.

  <Epilogus> Haec nos, ut communiter omnibus prosint hominibus,
  scripsimus, quatenus et viventes relictis potiantur et deficientes
  cum securitate moriantur, scientes, quia lex eis sepultis etiam
  ministrabit, et quaecumque illi disposuerint, ad perfectum ipsa
  perducet. Quamobrem, quoniam communis haec utilitas omnibus est
  hominibus, fiant quidem a tua eminentia hinc praecepta cunctis
  declarantia legis virtutem, dirigantur autem et per provincias in
  omnibus gentibus, quae dudum fuerunt et nunc a deo per nos sunt
  adiectae principatui Romanorum. Metropolitani vero iudices haec
  sumentes, sicut dudum sancitum a nobis est, unicuique dirigant
  civitati, manebitque nullus non audiens legem, quae neque in
  paupertate vivere neque mori in anxietate permittit.
  Dat. CP. k. Ian. Belisario v. c. cons. ind. XIII.





###### Nov02.htm ######
###### Nov02.htm ######

* NOV. II        DE NON ELIGENDO SECUNDO NUBENTES MULIERES, ET ALIENATIONE, ET LUCRO ANTENUPTIALIS DONATIONIS, ET DE SUCCESSIONIBUS EARUM FILIIS SUIS.

       (AD535)

Imp. Iustinianus Aug. Hermogeni magistro sacrorum officiorum et exconsuli.

<Praefatio> Et ante nos legislatoribus romanis continuam legislationis
 occasionem emergentium causarum dabat varietas, et nos omnem partem legislationis
   ornantes reipublicae, cunctam paene correctionem aliquando quidem pro egentium
 interpellationibus, aliquando vero in iudicialibus quaestionibus celebravimus, et
   multas leges hinc subiectis nostris conscripsimus. Quale est, quod etiam none
emergens ad hanc nos vocavit legem.
  1.Gregoria enim supplicavit dicens habuisse se dudum virum et duos fecisse
filios, masculum et feminam, et extulisse quidem maritum. Plurimoque a filio experta
    favore aestimavit oportere, no relinqueret eum sine remuneratione nec extra
competentem honorem dimitteret. Igitur antenuptialem donationem licet non veniens ad
secunda vota, tamen restituit et dedit filio. Qui non tamen vivens ei permansit, sed
  obiit ex hominibus, antequam ad secundas venire vellet nuptias mater. Et lex tam
antiqua quam nostra vocavit ambas, et filiam et matrem, ad minoris successionem. Et
 si quidem in prioribus mater nuptiis permansisset, nulla quaestio fuerat. Sed illa
   quidem ad virum descendit secundum, usum qui fuerat omnem habens antenuptialis
     donationis: sic enim eam etiam donavit, ut usus quidem apud eam remaneret,
    proprietas autem fieret apud filium. Omnem vero proprietatem filia percipere
   minabatur, non secundum quantum heres erat fratris, sed secundum quantum pater
   dederat matri, dicens nullam fiduciam habere matrem ad secunda vota migrantem
    proprietatem habere donationis quacumque ratione. Verum mater nequaquam hoc
 antenuptialem esse donationem omnino affirmabat, sed permixtam iam rebus filii, et
   tamquam hereditatis, non adhuc tamquam donationis existentis competere ei sex
unciarum et proprietatem et usum habere. Et non solum hoc dubitabatur, sed etiam de
  ipsa hereditate fratris contra eam filia reluctabatur, matre quidem petente eius
 hereditatem pro media parte, secundum quam eam nos ad hereditatem filii vocavimus,
 una existente sorore morienti filio cum ea vocata; filia vero obtinere hereditatem
fratris valde fortiter ex prioribus sanctionibus insistente et dicente, quia mater,
  si quidem ad secundas nuptias non venisset, recte vindicaret hereditatem filii,
   venientem vero ad virum alterum omnino privari his, quae ex paterna substantia
 filius acquisivit, quia si post secundas nuptias filius mortuus esset, undecumque
    acquisita est ei substantia, ipsa esset domina: hoc constitutionibus ambabus
      volentibus, quae talia discernunt. Mater quidem valde crudeliter habere
constitutiones illas et indigne clementia nostrorum temporum affirmabat, verumtamen
  usa est a nobis posita constitutione, dicens hanc non subdividi constitutionibus
prioribus, atque matres quidem nondum ad virem secundum venientes cum filiis vocari,
  quae vero secundas copulantur nuptiis, nequaquam; hic autem etiam aliquid adesse
  peregrinum: se enim largitatem in filio conferentem occasione electionis rursus
donationem potius recepisse videri quam sic simpliciter lucrum irrationabile habere.
Haec nos diu perscrutantes et omnem talium electionum et hereditatum contemplationem
 considerantes oportere credidimus communem super his scribere legem, secundum quam
      et praesens quaestio suscepit terminum.

CAPUT I.
Perspeximus itaque non confusum hoc de electionibus indiscretumque relinquere,
 sed huiusmodi dare ordinem causae: matre semel ad secundas nuptias veniente lucrum
mox tantummodo filiorum proprietatem antenuptialis fieri donationis, et nullam esse
   licentiam matri alios quidem filiorum eligere, alios autem exhonorare, quoniam
    omnibus simul secundas nuptiis fecit iniurias. Quapropter etiam in praesenti
 proprietas antenuptialis donationis tota ad filiam veniet, usu apud matrem, donec
advivet, servando. Et secundum nostram constitutionem, si quidem mater praemoriatur,
filiae tota antenuptialis donatio competit; si vero filia, manet quidem apud matrem
lucrum ex pacto non existentium filiorum, reliquum vero erit filiae, et moriens hoc
       transmittit ad seos heredes, si qui ex lege vocantur.

CAPUT II.
Hoc autem quod fit quidem semper, expressim vero nondum lege determinatum est,
   hoc ad melius incrementum et interpositionem damus huic legi. Nam si non filio
 forte, sed alicui extraneo mater adhuc secundas non experta nuptias partem quandam
antenuptialis donationis aut aliquam rem ex ea vel totam donet, aut per alium forte
alienet modum, deinde ad maritum veniat secundum, palam esse, quia supervenientibus
 secundis nuptiis alienatio vacuatur, et nec hoc omnibus modis, sed in suspenso et
alienatio et evacuatio manet. Nam si manserint superstites filii, evacuabitur omnino
quod factum est, lege proprietatem antenuptialis donationis ad filios ducente et non
 respiciente mulierem, si quid egerit in laesionem filiorum; si vero praemoriantur
  omnes matri filii, erit contractus firmus non in totum, sed secundum pactum non
    existentium filiorum, quod nos introduximus primi et sancivimus nuper de hoc
scribentes legem. Et secundum quandam quidem partem erit contractus firmus, secundum
quandam vero infirmus apparebit; hoc est secundum hoc quidem, quod manet apud matrem
     occasione pacti filiorum non existentium, valebit, secundum hoc vero, quod
transmittitur ad filii successores, infirmus erit: ut, si mater sola filio succedens
       inveniatur, omnis rursus firmus erit.
 1.Quia vero contra binubos poenae communes et viri sunt et mulieris, et ille
   quidem in dote ad secundas veniens nuptias periculum sustinebit, haec autem in
   antenuptiali seu propter nuptias donatione, et haec lex in utraque posita sit
       persona, haec etiam de electione et alienatione et de lucro sanciens.

CAPUT III.
   Cum igitur reliquum sit cogitare de hereditatibus filiorum, pro quo etiam
praesens est dubitatio, oportere credidimus generali lege et praesentem quaestionem
 determinare et in futuro movendis omnibus dare decisionem. Et sancimus, alias res
  post antenuptialem donationem ad filios venientes, si quidem filius masculus aut
  femina forte testetur, secundum legem venire ad scriptos heredes, hic matre non
       prohibita scribi a filio herede, sed etiam contra testamentum ei datis
allegationibus, si forte filius eam praetermiserit aut irrationabiliter exheredatam
fecerit, reservatis. Si vero intestato decesserit, illius partem, si quidem habuerit
filios proprios, ad filios venire; si autem non habuerit quidem filios proprios, sit
fratrum vocatio, et matris una cum fratribus (secundum quod a nobis sancitum est) ad
hereditatem venientis et eam firme habentis, sive ad secundas vellet venire nuptias
sive non. Nec enim amariores poenas adversus mulieres, quae ad secundas veniunt viri
  nuptias, facimus, neque ex hoc eas ad necessitatem deducimus amaram et nostrorum
 temporum indignam, ut metu castarum nuptiarum, licet secundae sint, ab his quidem
  abstineant et descendant ad quasdam interdictas permixtiones, et forsan etiam ad
  servorum corruptiones, et quoniam non licet legaliter caste vivere, contra leges
     luxurientur. Nequaquam igitur valere volumus neque in quinto libro Codicis
  cognominis nostrae pietatis positam constitutionem, decernentem de hereditatibus
filiorum, quos matres ad secundas nuptias venientes viderunt praeobeuntes, neque in
    sexto libro eiusdem conscriptionis sub titulo Tertulliani, qui de mulieribus
 disputat secundas quidem nuptiis iunctis, ante secundam tamen copulationem filios
amittentibus: sed vocetur modis omnibus mater cum fratribus ad filii hereditatem et
   hanc habeat firme, nihil ex secundis laedenda nuptiis. Quod etiam in subiecta
    quaestione, quae legem hanc movit, obtineat, et mater una cum filia succedat
     hereditati, aut etiam succedens hanc inrefragabiliter habeat, nihil ex spe
  secundarum laedenda nuptiarum, sed domina eiusdem hereditatis cum filia absolute
 consistens. Optimum itaque est atque laudabile et dignum oratione, ut mulieres ita
   se honeste tractent, quatenus quae semel ad virum venerunt, servent inviolatum
morientium torum: et huiusmodi mulierem et miramur pariter et laudamus et non procul
 a virginitate ponimus. Si autem non valuerit (cum forsan et invenis hoc patiatur)
  nec possit contra fervorem naturae resistere, non est torquenda propter hoc nec
interdicendae sunt ei communes leges, sed et ad viri alterius nuptias veniat honeste
   et omni luxuria abstineat et fruatur successione filiorum. Sic enim eos adhuc
amplius diliget et non quasi quosdam odibiles respiciet, poenis subdita sic amaris.
      Sicut enim patres si ad secundas veniant nuptias, non fraudamus filiorum
successione, nec quaelibet est lex aliquid tale dicens, sic neque matres privabimus
   filiorum successione, si matres ad virum veniant secundum, licet ante secundas
  nuptias aut post secundas filii moriantur. Alioquin ex absurditate legis, licet
    praemoriantur filii omnes, non relinquentes filios aut nepotes, nihilominus
   supplicium manet, et non succedit eis mater, nec si sine filiis moriantur, sed
 expellitur ab eorum inhumane successione, frustra quidem pariens, frustra simul et
nutriens, propter legales nuptias subiecta poenis; sed succedent quidem illis aliqui
  ex longa cognatione, mater autem inrationabiliter expellitur. Quapropter et ipsa
   succedat filiis, et sit haec lex clemens et mitis et matres filiis concilians.
 Colligentes igitur huius legis partem sancimus: quoniam matrem secundum quod dudum
 diximus adsimilavimus patri, in antenuptiali donatione et ipsas sustinere poenas,
 sicut sustinet et pater in dote, in hereditate autem filiorum sine tergiversatione
veniant et pater et mater secundum subiectas utrique casui quaestiones. Proinde quod
    patres habent, sive ad secundas venientes nuptias sive non, hoc etiam matres
 habeant, voceturque mater ad filii hereditatem, sive iam ad secundas venit nuptias
sive postea veniat.
 1.Antenuptiali vero donatione ad secundum veniens consortium neque secundum
 quantum heres existet filii fruatur, sed hoc filiorum sit solum lucrum eis a lege
    datum, et non videatur esse pars hereditatis filii, sed adhac antenuptialis
donationis non abiciens naturam. Quae competit tenere etiam circa eas, quae nunc iam
 sunt viduatae mulieres et propriis successerunt filiis, in quo nondum ad secundas
 venerunt nuptias, licet postea veniant. Quod igitur hic habetur, sic omni tempore
     sanciatur.

CAPUT IV.
   Aliud vero quiddam occasione secundo nubentium mulierum et antenuptialis
       donationis adicere prioribus bene se habere credidimus. Priscis namque
constitutionibus praebentibus electionem mulieri, quae ad secunda vota descendit, si
vellet accipere ante nuptias donationem secundum quod permittunt pacta, et exponere
filiis cautionem quia moriens haec restitueret, sive cum non valeret dare cautionem
    aut nollet forte, manerent quidem res apud filios antenuptialis donationis,
solverent autem ei tertiam partem centesimae usurae: nos ex quaestionum emergentium
 varietate moti, quomam invenimus minores in hoc periculum patientes, antenuptiali
 donatione in pecuniis existente, et illos aurum quidem non habentes, coactos autem
 omnia paterna vendere, quatenus exsolveretur antenuptialis donationis debitum, ad
  eos utique secundum legem antenuptiali donatione veniente: propterea iudicavimus
oportere hunc dare ordinem causae, ut, si quis contulerit res secundum antenuptialem
 donationem, si quidem omnes immobiles sunt, maneat horum usus apud matrem, et ipsa
 eum colligat et non respuat neque exigat filios pro horum aestimatione usuras, sed
et diligentiam eorum habeat, sicut lex iubet usu existentibus dominis, et custodiat
 eas secundum leges antiquas filiis superstitibus, aut si omnes moriantur, secundum
 nostram legem casum quidem non existentium filiorum matri, reliquum vero filiorum
    heredibus conservandum. Si autem omnis forte consistat in pecuniis aut aliis
 mobilibus rebus antenuptialis donatio, tertiam usurarum partem percipientem matrem
  cum cautione iam definita non exigere a filiis aurum, nisi forte idonea sit viri
 substantia, et habeat et aurum et argentum et vestem et quicquid conscriptum fuit
 matri; tunc enim electionem matri dabimus, sive voluerit res percipere et praebere
 cautionem, sive quam diximus usuram accipere et secundum priores leges et nostram.
     Si vero mixte sint res, et donatio aliud quidem in pecuniis, aliud vero in
  immobilibus habeat rebus, immobilia quidem modis omnibus manere apud matrem, ut
  alimentum habeat inde, porro de mobilibus haec valere, quae sancivimus prius, si
       essent in rebus mobilibus omnia antenuptialis donationis consistentia.

CAPUT V.
  Illud quoque dudum acerbe quidem sancitum, raro autem in iudicio examinatum
 aestimavimus oportere clara lege complecti et tradere usui et deducere ad iudicia,
 pro communi positum adiutorio. Si enim coniungantur aliqui alterutris cum dotis et
   antenuptialis donationis documentis, deinde vir quidem antenuptialem praebeat
donationem, mulier autem scribat dotem, aut ipsa praebitura eam aut dante patre aut
   quolibet extraneo, postea appareat matrimonii tempore dos non data marito, sed
sustineat onera matrimonii, et matrimonium morte viri solvatur, non est iusta omnino
 mulier dotem non dans marito antenuptialem accipere donationem. Si autem etiam non
   totam dederit, et ipsa pro tanto exigat donationem, in quantum dederit dotem.
     Aequalitatis enim et iustitiae sumus amatores, quam in omnibus aliis et in
 consortiis volumus obtinere. Quapropter quae nil omnino dat, nil omnino percipiat;
 quae vero minus quam professa est dedit, tantum recipiat solum, quantum obtulerit,
  sitque etiam hoc optimum in praesenti lege incrementum plurima decernente, quae
semper in dubitatione sunt, vix autem modo ad legislationem deducta.
     Hanc autem valere volumus legem et in casu dante ei principium et in
    pendentibus litibus et in omnibus de cetero provenientibus.
   <Epilogus> Quae igitur placuerunt nobis, tua sublimitas operi effectuique
contradere festinet, et manifesta universis per programmata propria faciat, quatenus
 in omnibus civitatibus, quas nostra dicio continet, haec valeant et certa omnibus
    fiant secundum quod a nobis dispositum est.
   Dat. XII. k. April. Belisario v. c. cons.



     ►Sources:Coll.I, tit.2; Ep. Theod. 2; Ath. 10, 1; Iul. const.II.



###### Nov03.htm ######
###### Nov03.htm ######

* NOV. III   UT DETERMINATUS SIT NUMERUS CLERICORUM SANCTISSIMAE MAIORIS ECCLESIAE

  ET CETERARUM SANCTARUM ECCLESIARUM CONSTANTINOPOLIS.

       (AD535)

=






=

   Imp. Iustinianus Aug. Epiphanio sanctissimo et beatissimo archiepiscopo regiae
      civitatis
     et universali patriarchae.

<Praefatio> Dudum quidem communi et generali lege et ad tuam beatitudinem et
     ad reliquos sanctissimos patriarchas scripta de ordinatione venerabilium
 episcoporum et reverentissimorum clericorum nec non mulierum diaconissarum, et ut
    non amplius sint ab antiqua mensura qui ordinantur, disposuimus; quod nobis
  videbatur bene se et competenter habere et regularum sacrarum digne. Praesentem
 vero legem specialem ad tuam beatitudinem scribimus, de numero reverentissimorum
clericorum, qui in hac urbe sunt, disponentes. Quia enim paene nihil immensum bonum
 est, competens est neque ordinationes, quae super reverentissimis clericis fiunt
     aut super reverentissimis diaconissis, fieri tantas, ut illorum expensis
sanctissima ecclesia incidat in causam mutuorum maximorum et paulatim ad novissimam
inopiam deponatur. Novimus enim propter huiusmodi accasionem huius regiae civitatis
     sanctissimam maiorem ecclesiam, nostri imperii matrem, debitis inquietari
   maioribus, et non aliter valentem facere singulas erogationes reverentissimis
   clericis, antequam aurum non parvum mutuum sumat, faciens tam hypothecas quam
   pignorum dationes in optimis suis praediis et suburbanis. Propter haec igitur
   perspeximus nosmetipsos deponere ad huius causae inquisitionem et agnoscere,
  quemadmodum prius se habuit quidque longitudo temporis adinvenit. Investigantes
 igitur illud undique invenimus, quoniam singuli horum qui sanctissimas ecclesias
      aedificaverunt in hac felicissima civitate, non pro aedificio solummodo
 cogitaverunt, sed etiam ut expensas sufficientes darent a se factis venerabilibus
     <domibus> et terminarent, quantos quidem competens esset presbyteros per
   unamquamque ecclesiam, quantosque diaconos masculos atque feminas, et quantos
  subdiaconos, et rursus cantores atque lectores et ostiarios constitui: et super
haec etiam oratorii expensas definierunt, et reditus proprios dederunt sufficientes
  his quae a se constituta sunt, si quis autem adiecerit multitudinem, nequaquam
    penitus extendi sufficientes. Et permanserunt usque ad multum tempos talia
 conservata; et donec hoc fuit, duraverunt sanctissimarum ecclesiarum domibus quae
 sufficerent. Cum vero deo amabiles episcopi preces aliquorum semper respicientes
protracti sunt ad ordinationum multitudinem, aucta quidem est expensarum quantitas
 ad immensitatem multam, creditores autem undique et usurae et novissima, et neque
 creditores propter incredulitatem iam causae, sed alienationes cum necessitate et
contra leges, et causae indecentes et neque propria dignitate temperatae: ut ex hac
nimietate neque praedia neque suburbana sufficerent hypothecis et pignoribus, neque
creditores propter hoc invenirentur, sed ad inopiam descenderent novissimam et nec
  ipsis ministris emolumentum dare sufficerent, sed ad viam omnium infelicissimam
 causa descenderet, quatenus rerum omnium creditoribus cederet. Quod etiam dicere
 piget nos et, quemadmodum non fiat, providemus. Nam si non aliquis feret libenter
eum, qui ultra substantiam suam expendit, quomodo non de his nobis est cogitandum?
Non enim oportet ad mensuram expensarum quaerere etiam possessiones (hoc enim simul
   ad avaritiam impietatemque perducit), sed ex his, quae sunt, expensas quoque
 metiri. Quapropter competenter etiam de his sancimus et immensitatem excludimus,
certae medicinae causam tradentes.

CAPUT I.
  Sancimus igitur eos quidem, qui hactenus sunt in eadem sanctissima maiore
   ecclesia et per reliquas omnes venerabiles domos reverentissimos clericos et
 mulieres diaconissas et ostiarios manere in quo sunt schemate (non enim quod est
   minuentes haec sancimus); reliquo vero tempore nulla fiat ordinatio. donec ad
  antiquum numerum, institutum ab his qui sanctissimas ecclesias aedificaverunt,
    reverentissimorum clericorum quantitas redigatur. Sed quoniam pridem etiam
    reverentissimorum clericorum sanctissimae maioris ecclesias regiae nostrae
  civitatis determinatus est numerus, et valde brevis erat, utpote una existente
 sanctissima ecclesia, postea vero et venerabilis domus sanctae gloriosae virginis
et dei genitricis Mariae, iuxta sanctissimae maioris ecclesiae vicinitatem posita,
aedificata est a piae memoriae Verina, et veneranda domus sancti martyris Theodori
  ab Sporacio gloriosae memoriae dedicata est, erat autem etiam venerabilis domus
sanctae Irenae, quae sanctissimas maiori ecclesias copulata est, propterea redigere
 numerum ad antiquam figuram impossibile est. Non enim sufficient tantis ecclesias
    pauci consistentes, quoniam non proprios clericos neque in has tres habeat
   basilicas, sed communes sunt et sanctissimas maioris ecclesias et earum omnes
  circumeuntes secundum quendam ordinem et circulum ministeria in eis celebrant;
  deinde etiam plurima multitudine ex antiquis haereticis ad sanctissimam maiorem
   ecclesiam deducta, gratia quidem magni dei et salvatoris nostri Iesu Christi,
laboribus autem et immutationibus nostris, oportet plures quam a principio ad pium
   officii ministerium definiri.
 1.Quapropter sancimus non ultra sexaginta quidem presbyteros in sanctissima
   maiore ecclesia esse, diaconos autem masculos centum, et quadraginta feminas,
   subdiaconos vero nonaginta, lectores autem centum et decem, cantores viginti
quinque, ita ut sit omnis numerus reverentissimorum clericorum sanctissimae maioris
ecclesiae in quadringentis viginti quinque, et insuper centum existentibus his qui
 vocantur ostiarii. In sanctissima si quidem maiore ecclesia huius felicis nostrae
civitatis <et per> tres venerabiles domos unitas ei tanta clericorum sit multitudo,
 nullo quidem horum, qui nunc sunt, excludendo, licet multo plurium numerus sit ab
    his, qui a nobis nunc determinati sunt, nullo autem de cetero adiciendo in
  unoquoque ordine in his qui nunc sunt, donec ad hunc numerum mensura redigatur.

CAPUT II.
 Illud quoque adiciendum est, ut quod hactenas non decenter fiebat, nequaquam
 in republica geratur, id est multos reverentissimorum clericorum dedignari quidem
 in his, in quibus ordinati sunt, sanctissimis ecclesiis aut hic aut in provinciis
 deservire, ad sanctissimam vero maiorem ecclesiam et venerabilem clerum eius per
  patrocinium quodlibet accedere. Quod de cetero penitus fieri prohibemus. Nam si
      super venerabilibus monasteriis prohibemus ex alio monasterio ad aliud
transmigrare, multo magis neque reverentissimis clericis hoc permittemus, lucri et
 negotiationis indicium habere huiusmodi [horum] desiderium iudicantes. Si vero et
 aliquando talem quandam migrationem tua beatitudo aut per tempora imperium fieri
   perspexerit, non aliter hoc agi, antequam ad praedictum a nobis numerum causa
 redigatur, ut migratio in officium deficientis fiat et non supra numerum aliquem
omnino accedatur; hoc enim nulla machinatione, neque ex aliquo modo fieri sinimus.
  Et haec quidem de sanctissima maiore ecclesia.
    1.In aliis autem omnibus ecclesiis, quarum expensas sanctissima maior
  ecclesia facit, sancimus nunc quidem existentes manere similiter etiam eos sub
  schemate, de cetero vero nullum ordinari, antequam ad eum qui vocatur statutus
 uniuscuiusque ecclesiae, quod antiquitus definitus est ab aedificatoribus earum,
   presbyterorum et diaconorum masculorum atque feminarum et subdiaconorum atque
  lectorum nec non cantorum et ostiariorum numerus redigatur, et nullus in medio
   penitus adiciatur. Nos quoque ipsi cavemus tale aliquid agere, et ordinandos
   adbreviamus, nullusque nostrorum iudicum tale aliquid agat, nostram formidans
    legem; et licentia sit beatissimo archiepiscopo et patriarchae huius regiae
  civitatis ordinationi contradicere, licet iussio de palatio veniat. Nam et qui
   praecepit et cui praecipitur, sub ecclesiastica. multa erunt, si tale aliquid
egerint. Sed neque in aliis ecclesiis, quaecumque emolumentum et expensas habent a
 sanctissima maiore ecclesia, incompetens est multitudinem inire ordinandorum eis,
neque transcendere de cetero constitutam a principio etiam super illis mensuram, ne
   forsan etiam qui in eas consecrantur, in multitudinem incidentes immensam et
accedentes sibi a pie agentibus quaestus dividentes et exinde ad mensuram eorum non
   sufficientes, in maximam angustiam incidant. Si vero ultra mensuram definitam
  sanctissimae maioris ecclesiae sive aliarum ecclesiarum ordinet qui per tempora
   fuerit sanctissimae maioris ecclesiae sanctissimus episcopus, et venerabiles
 eiusdem ecclesiae oeconomi erogationem ex ecclesiasticis praebuerint quaestibus,
 ipsi quoque de suo ex propria facultate praebeant expensam et qui haec expendere
   eos permisit beatissimus patriarcha. Sciant enim quia, si quid tale egerint,
licentiam damus et sanctissimis patriarchis, qui post tale aliquid agentem fuerint,
 et posterioribus oeconomis et omnibus reliquis reverentissimis clericis talia et
perscrutari et facta, prohibere et indicare imperio, ut illud cognoscens praecipiat
 ex substantia hoc agentium oeconomorum aut etiam permittentis archiepiscopi haec
sarciri sanctissimae ecclesiae. Quapropter ne rursus fiat talis aliqua rei confusio
 atque tumultus, causa ad mensuram a principio constitutam redacta, tunc ordinare
liceat in tantum, ut non transcendatur definita mensura neque numerus transiliatur
 aut fiat quaedam circa haec calliditas. Non enim illud patiemur omnino fieri, ut
dicatur quia licentia erit ordinare quidem, non tamen emolumenta praebere; hoc enim
    est rursus confusionem efficientium et immensa adiectione secunda collegia
   constituentium; deinde etiam plurimas habebit causa circumventiones, ut alias
 sibimet vias avaritiae inveniant [et] pro alimentorum expensis. Et hoc igitur agi
 penitus etiam sub multa quae vocatur ecclesiastica prohibemus, maximam utilitatem
  hanc esse putantes, ut sanctissima maior ecclesia neque debitis subiaceat neque
      angustetur neque perpetuo deficiat, sed semper abundet.

CAPUT III.
      Sicut enim de his expensam determinavimus, ita congruet per tempus
    sanctissimum patriarcham et reverentissimos oeconomos considerare, ut aliae
 expensae, quae fiunt ex ecclesiasticis quaestibus, circa pios erogentur actus et
  deo placentes, et illis haec ministrentur, qui pro veritate egent et non habent
aliunde alimentorum occasionem (haec enim dominum placant deum), et non patrociniis
et studiis hominum ecclesiasticas expensas in hominibus locupletibus distribuantur
et ideo inopes necessaria non mereantur. Sciant autem deo amabiles oeconomi et qui
  nunc et pro tempore futuri sunt, quia, si quid praeter haec egerint, et divinis
 suppliciis subiacebunt et ex sua substantia indemnitatem sanctissimae procurabunt
    ecclesiae.
  <Epilogus> Beatitudinem igitur tuam, quae ab initio et ex infantili paene
  aetate in sacrato omni ordine et schemate sanctissimam ordinavit ecclesiam, ex
 sacrato utique genere descendens, haec custodire continue sancimus, scientes quia
 non minus nobis curae est horum quae sanctissimis ecclesiis prosunt, quam ipsius
      animae.
  Dat. k. <April> CP. Belisario v. c. cons.

=

►
    Sources:

Coll.I, tit.3;
       Ep.
       Theod. 3; Ath. 1, 9; Iul. const.V.

=

###### Nov04.htm ######
###### Nov04.htm ######

* NOV. IV  DE FIDEIUSSORIBUS ET MANDATORIBUS, ET SOLUTIONIBUS.

   (AD535)










       Imp. Iustinianus Aug. Iohanni pp.

<Praefatio>Legem antiquam positam quidem olim, usu vero, nescimus quemadmodum,
  non approbatam, per causas autem semper exquisitas atque necessarias apparentem,
rursus revocare et ad rempublicam reducere bene se habere putavimus, non simpliciter
eam, sicut iacebat, ponentes (erat enim quaedam ei pars omnino non discreta), sed cum
  competenti et deo placito distribuentes augmento.

CAPUT I.
     Si quis igitur crediderit et fideiussorem aut mandatorem aut sponsorem
   acceperit, is non primum mox adversus mandatorem aut fideiussorem aut sponsorem
accedat, neque neglegens debitoris intercessoribus molestus sit, sed veniat primum ad
 eum, qui aurum accepit debitumque contraxit. Et si quidem inde receperit, ab aliis
abstineat (quid enim ei in extraneis erit a debitore completo?); si vero non valuerit
  a debitore recipere aut in partem aut in totum, secundum quod ab eo non potuerit
  accipere, secundum hoc ad fideiussorem aut sponsorem aut mandatorem veniat et ab
   illo, quod reliquum est, sumat. Et si quidem praesentes ei consistant ambo, et
principalis et intercessor, haec omni serventur modo; si vero fideiussor aut mandator
aut qui sponsioni se subiecit adsit, principalem vero abesse contigerit, acerbum est
creditorem mittere alicubi, cum possit mox fideiussorem aut mandatorem aut sponsorem
exigere. Sed et hoc quidem curandum a nobis possibili modo. Non enim erat quoddam hic
antiquae legi datum pro sanatione remedium, cum utique Papinianus maximus fuerit qui
haec primitus introduxit. Probet igitur fideiussorem aut sponsorem aut mandatorem, et
causae residens iudex det tempus fideiussori, idem est dicere sponsori et mandatori,
 volentibus principalem deducere, quatenus ille prius sustineat conventionem, et sic
  ipsi in ultimum subsidium reserventur: sitque solacio intercessori in hoc quoque
iudex (fideiussoribus enim et talibus prodesse sanctum est), ut illo deducto interim
    conventione liberentur, qui pro eo in molestia fuerunt. Si vero tempus in hoc
    indultum excesserit (convenit namque etiam tempus definira iudicantem), tunc
fideiussor aut mandator aut sponsor exequatur litem, et debitum exigatur contra eum,
  quem fidedixit aut pro quo mandatum scripsit aut sponsionem suscepit, a creditore
       actionibus sibi cessis.

CAPUT II.
   Sed neque ad res debitorum quae ab aliis detinentur veniat prius, antequam
 transeat viam super personalibus et contra mandatores et fideiussores et sponsores:
    sitque ad res veniens principalis, sive ab alio teneantur, et detinentes eas
     conveniens, si neque inde habuerit satisfactionem, tunc veniat adversus res
fideiussorem et mandatorem et sponsorum. Idem est dicere vel si quos habuerint omnes
    ipsi sibimet obligatos et qui hypothecariis actionibus teneri possint. Contra
 principales tamen et existentes apud eos res (sive personalibus sive hypothecariis
  mox sive ambabus uti voluerit) omnem ei damus licentiam, quae dudum a nobis dicta
 est, et viam et ordinem in aliis personis casibusque sancitam. Et non solum hoc in
 creditoribus dicimus, sed et si quis emerit aliquid ab aliquo, deinde acceperit cum
    quem vocant confirmatorem, et moveatur in aliquo venditionis conventio contra
   venditorem facta, non adversus confirmatorem mox emptor accedat, neque tenentem
aliquid rerum venditoris, sed ad venditorem prius, et sic ad confirmatorem, et tertio
 loco contra detentatorem. Eadem etiam hic existente divisione super praesentibus et
     absentibus, quam dudum in fideiussoribus et mandatoribus et sponsoribus ac
    creditoribus [causa debitorum] sancivimus; similiter obtinente etiam in aliis
contractibus, in quibus fideiussores aliqui aut mandatores aut sponsores accipiuntur,
et in ipsis principalibus ex utroque et in heredibus eorum et successoribus. Antiqua
  siquidem lex haec valeat rursus et cum huiusmodi iustitia atque divisione nostros
  subiectos foveat.

CAPUT III.
Quod autem de cetero humanis auxiliatur curis, licet quibusdam creditoribus non
forte sit gratum, a nobis tamen propter clementiam sancitur. Si quis enim mutuaverit
 aurum debitoris substantiae credens, at ille ad restitutionem auri non sit idoneus,
 substantiam autem immobilem habeat, verum creditor ardeat aurum omnimodo quaerens,
illi vero non sit facile, neque ulla mobilis substantia (damus enim creditori volenti
 immobiles res accipere pro auro), sed si nec quispiam emptor immobilium eius rerum
 adsit, creditore frequenter etiam divulgante quoniam subiacent debitoris res, et ob
   hoc terrente adire volentes emptionem: tunc in hac quidem felicissima civitate
 gloriosissimi nostrae reipublicae iudices secundum unicuique concessam a lege et a
   nobis iurisdictionem, in provinciis autem gentium praesides praeparent, subtili
  aestimatione facta rerum debitoris, dari secundum quantitatem debiti possessionem
immobilem creditoribus cum tali cautela cum qua debitor dare possit. Rerum vero datio
sit huiusmodi: quaecumque quidem meliora sunt, dentur creditori, quae vero deteriora,
apud debitorem post debiti solutionem manere sinantur. Etenim non erit iustum, dantem
 quidem aurum, recipere autem aurum non valentem, sed coactum suscipere possessionem
immobilem, non vel meliora rerum debitoris percipere, et per hoc habere consolationem
   quia, si aurum non recepit aut aliud rerum quae portari possunt, tamen licet ei
 possessionem non inutilem habere. Sed hoc quidem sit clementia quaedam clara legis:
 agnoscant autem creditores quia, etsi non hanc conscripsissemus legem, necessitatis
ratio ad hoc causam perduceret. Si enim non sit idoneus pecuniarum debitor nec ullus
 emptor, nihil aliud facturus erat quam propriis cedere, et rursus res ad creditorem
 merito venirent aurum percipere non valentem. Quamobrem quod cum iniuria et affectu
   acerbo perduceret creditorem et debitorem, hoc nos clementer simul et legaliter
    decidentes et infelicibus debitoribus auxiliamur et acerbis creditoribus non
apparebimus duri, causam eis deputantes ad quam, si permanerent inoboedientes, tamen
modis omnibus advenirent. Si itaque creditor paratus est praeparare quendam emptorem,
  necessitatem habere debitorem hoc agere, praebentem huiusmodi cautionem arbitrio
   iudicantis, qualem omnimodo est dare possibilis. Undique enim ita creditoribus
    providendum est, ut non debitores graventur.
1.Et absolute creditorem ponimus, antiquas sequentes leges, omnem, qui actionem
     habere contra aliquem potest, licet non sit mutuum gestum, sed alter quidam
     contractus consistat. Argentariorum quippe, sponsionibus propter utilitatem
      contractuum in ordine moderno durantibus.
<Epilogus> Quae igitur a nobis pro cautela subiectorum sancita sunt, cognoscens
 tua eminentia sollemnibus programmatibus et hic et in omni dicione fieri manifesta
  procuret, ut etiam inter gentes agnoscant subiecti quanta fuit nobis pro illorum
       utilitate providentia.
  Dat. XVII. k. Iul. CP. Belisario v. c. cons.



     ►Sources:Coll.I, tit.4; Ep. Theod. 4; Ath. 15, 1; Iul. const.III.



###### Nov05.htm ######
###### Nov05.htm ######

* NOV. V   DE MONACHIS.

   (AD535)


      Imp. Iustinianus A. Epiphanio archiepiscopo huius felicissimae
civitatis et universali patriarchae.

<Praefatio> Conversationis monachilis vita sic est honesta, sic
 commendare novit deo ad hoc venientem hominem, ut omnem quidem
 humanam eius maculam detergat, purum autem declaret ac rationabili
 naturae decentem et plurima secundum mentem operantem et humanis
 cogitationibus celsiorem. Si quis igitur futurus est monachus
 perfectus, indiget et divinorum eloquiorum eruditione et
 conversationis integritate, ut tanta dignus factus sit
 mutatione. Credidimus igitur et nos explanare quod agendum est ab
 eis, et decertatores eos veros ad sacram viam constituere. Et ita
 nobis intentio praesentis est legis, ut post illa, quae de
 sanctissimis episcopis sancivimus et quae de reverentissimis clericis
 disposuimus, neque quod monachicum est extra quod competit
 relinquamus.

CAPUT I.

Illud igitur ante alia dicendum est, ut omni tempore et in omni terra
nostra, si quis aedificare venerabile monasterium voluerit, non prius
licentiam esse hoc agendi, quam deo amabilem locorum episcopum
advocet, at ille manus extendat ad caelum et per orationem locum
consecret deo, figens in eo nostrae salutis signum (dicimus autem
adorandam et honorandam vere crucem), sicque incohet aedificium, bonum
utique quoddam hoc et decens fundamentum ponens. Hoc itaque principium
piae venerabilium monasteriorum fabricae fiat.

CAPUT II.

Hinc autem nobis etiam de singulis monachis cogitandum est, quo convenit fieri
modo, et utrum liberos solum aut etiam forte servos, eo quod omnes similiter divina
  suscipit gratia, praedicans palam quia, quantum ad dei cultum, non est masculus
    neque femina, neque liber neque servos: omnes enim in Christo unam mercedem
      percipere. Sancimus igitur sacras sequentes regulas, eos qui singularem
     conversationem profitentur, non prompte mox a reverentissimis praesulibus
 venerabilium monasteriorum habitum percipere monachilem, sed per triennium totum
(sive liberi forte sive servi sint) tolerare, nondum monachicum habitum promerentes,
   sed tonsura et veste eorum qui laici vocantur uti, et manere divina discentes
   eloquia; et reverentissimos eorum abbates requirere eos, sive liberi sint sive
servi, et unde eis desiderium vitae singularis accesserit, et discentes ab eis, quia
 nulla maligna occasio ad hoc eos adduxit, habere eos inter eos qui docentur adhuc
atque monentur, et experimento percipere eorum tolerantiam et honestatem. Non enim.
       facilis est vitae mutatio, sed cum animae fit labore.
 1.Et dum triennio tota vita permanserint, optimos semet ipsos et tolerabiles
  aliis monachis et praesuli demonstrantes, hos monachicam promereri vestem atque
  tonsuram, et sive liberi sint, sine calumnia permanere, sive servi, penitus non
   inquietari, migrantes ad commune omnium (dicimus autem caeleste) dominium; et
 arripiantur in libertatem. Nam si in multis casibus etiam ex lege hoc fit et talis
quaedam libertas datur, quomodo non praevalebit divina gratis, talibus eos absolvere
      vinculis? Si vero intra triennium venerit quispiam et aliquem horum, qui
conversationem professi sunt, trahere tamquam servum voluerit (hoc quod nuper nobis
ex Lycia nuntiavit Zosimus deo amabilis, vir famosissimus in conversatione et prope
 vicesimum et centesimum aetatis agens annum, pollens autem et animi virtutibus et
  corporis operationibus: tanta quaedam in eo gratia dei floret) - si quis igitur,
sicut praediximus, intra triennium veniat aliquem in servitutem trahens volentium et
perdurantium, ut fierent monachi, et dicat, quia arripuit quasdam res, et propterea,
  recurrit ad monasterium: sancimus, eum non prompte agere, sed primo probare pro
  veritate, quia et servus est et pro furto forsan aut pro vita maligna aut vitiis
  pessimis fugerit quidem, propter suum vitium ad monasterium autem venerit. Et si
quidem verax ostenditur, et apparuerit propter huiusmodi causam monachicam simulans
 conversationem aut propter turpitudinem vitae forte defugiens et non pro veritate
  sanctimonii habitum concupiscens, hunc reddi domino cum quibus forsan ampuit, si
 tamen haec etiam in monasterio fuerint; eum vero, qui dominus adprobatur, dare ei
     iusiurandum, quia nihil mali ei faciet, et suscipere atque reducere domi.
    2.Si vero is quidem, qui dicit se esse dominum, nihil tale probaverit,
  appareat <autem> is, qui in talibus accusatur, ex ipsa conversatione honestus ac
   mitis, et forte testimonium habeat aliorum, quia etiam apud dominum consistens
disciplinatus fuit et honestatis amator, vel si nondum forte completum est triennii
 tempus, attamen etiam sic maneat in venerabile monasterium, trahentium asperitate
 liberatus. Trienni vero semel expleto tempore, iudicatus quia monachica dignus est
    honestate, maneat in monasterio. Nequaquam enim damus licentiam ulli penitus
     perscrutari quae eius sunt, sed sive servus sive liber sit, manere eum in
conversatione volumus. Nam etsi vitium in priori ab eo forte gestum est vita (humana
     enim natura quodammodo labitur ad delicta), attamen sufficit ad mediocrem
 purgationem peccatorum et ad virtutis incrementum triennalis temporis testimonium.
    Ea vero, quae rata sunt, etiamsi apud quoscumque inveniantur, modis omnibus
      reddantur prisco domino.
   3.Si vero servitii necessitatem effugiens temptaverit monasterium quidem
relinquere, aliam autem vitae sectari figuram, licentiam damus domino et trahere eum
et probanti fortunam inter servos habere. Non enim iniuriam patietur tantum ad verum
   servitium tractus, quantum ipse iniuriatus est dei culturam refugiens. Et haec
      quidem de fortuna horum, qui inter monachos profiteri volunt, sancimus.

CAPUT III.
 Cogitandum vero, quomodo ipsos habitantes et degentes monachicae philosophiae
  certatores dignos ostendamus. Volumus enim nullum monasterium sub dicione nostra
   constitutum sive plurimorum hominum est sive paucorum, monachos, qui ibi sunt,
divisos ab alterutris esse et propriis habitationibus uti, sed communiter quidem eos
comedere sancimus, dormire vero omnes in communi, unoquoque quidem in quadam propria
    stratura iacente, in domo vero una collocatos, aut si forte non sufficit ad
multitudinem monachorum domus una, in duas forsitan aut plures, non tamen seorsum et
 apud semetipsos, sed in communi testes alterutri sint honestatis et castitatis, et
    neque ipsum somnum desidiosum habeant, sed meditantem bonum ornatum propter
     increpationem respicientium. Nisi tamen quidam eorum in contemplatione et
perfectione degentes vitam remotam habeant in hospitio, quos vocare anachoritas (id
    est discedentes) et hesychastas (id est quiescentes) consueverunt, tamquam a
  communione ad meliora exceptos: alioquin alios, quibuscumque inter multitudinem
   conversatio est, in his, quae vocantur coenobia (id est in communi vita) esse
    volumus. Sic enim zelus eis ad virtutem crescit, et maxims iuvenibus, si cum
    senioribus constituantur: fiet enim seniorum conversatio iuventutis educatio
perfecta; et sic sint in coenobiis suo proprio abbati oboedientes, et traditam sibi
     conversationem inculpabiliter observantes.

CAPUT IV.
   Si quis autem semel forte dicatas schemateque potitus deinde a monasterio
discedere voluerit et privatam fortassis elegere vitam, ipse quidem sciat, quam pro
   hoc dabit deo satisfactionem; res autem quascumque habuit, dum in monasterium
  intrabat, eas dominii esse monasterii, et nihil penitus eiciat.

CAPUT V.
  Illud quoque decernimus, qui in monasterium introire voluerit, antequam in
 monasterium ingrediatur, licentiam habere suis uti quo voluerit modo. Ingredientem
 namque simul secuntur omnino res, licet non expressim quia introduxit eas dixerit,
  et non erit dominus earum ulterius ullo modo. Si vero filios habuerit, si quidem
 contigit iam cum res aliquas donasse eis, aut per antenuptialem donationem aut per
 dotis occasionem obtulisse, et faciunt haec quartam ab intestato eius substantiae,
    nullum in reliquis rebus habeant participium filii; sin autem aut nihil eis
   donaverit aut minus quarta, et postquam abrenuntians conversatus fuerit inter
monachos nihilominus quarta debeatur filiis aut ad supplementum, si contigit eos iam
  aliquid accepisse, aut etiam quatenus totem eis detur. Si autem uxorem habetis,
  deinde eam relinquens in monasterium ingrediatur, et dos mulieri servetur et ex
   morte pactum, quod in alia nostra sanximus constitutione; omnibus, quae super
monachis de his dicta sunt, et in mulieribus in monasterio ingredientibus valituris.

CAPUT VI.
   Si vero relinquens monasterium ad quandam veniat militiam aut aliam vitae
figuram, substantia eius etiam sic in monasterium secundum quod prius a nobis dictum
  est remanente, ipse inter officiales clarissimi provinciae iudicis statuetur, et
  hunc habebit mutationis fructum, et qui sacrum ministerium despexit, tribunalis
    terreni observet servitium.

CAPUT VII.
Si vero relinquens monasterium, in quo conversationem habuit, ad aliud transeat
    monasterium, etiam sic quidem eius substantia maneat et vindicetur a priori
  monasterio, ubi abrenuntians hanc reliquit. Competens autem est reverentissimos
 abbates non suscipere eum, qui hoc egit. Erronea namque talis est vita monachica,
    nullatenus tolerantiae proxima, neque constantis et persistentis animae, sed
   indicium habens circumlatae et aliunde alia requirentis. Quapropter etiam hoc
prohibeant deo amabiles episcopi et archimandritae nuncupati, monachicam honestatem
       secundum sacras regulas conservantes.

CAPUT VIII.
     Si quis autem monachicam profitentium conversationem meruerit clerici
 ordinationem, maneat etiam sic puram servans conversationem. Quodsi facti clerici
abutatur fiducia et ad nuptias venire praesumat, quippe tali gradu constitutus inter
clericos, qui ei uxorem ducere permittat (dicimus autem cantorum aut lectorum: aliis
 enim omnibus nuptias secundum sacras regulas penitus interdicimus, aut concubinas
habere aut luxurus tradere vitam), excludatur modis omnibus a clero, tamquam priorem
    conversationem et solitariam confundens vitam, et privatus sit de cetero, ad
   militiam quidem aut aliud officium venire non praesumens, nisi voluerit dudum
    interminatis a nobis subiacere poenis, ipse autem apud semetipsum degens et
  agnoscens, qualem pro hoc daturus sit magno deo satisfactionem.

CAPUT IX.
 Ordinationem vero abbatum, si quando contigerit egere monasterium abbate, non
per ordinem reverentissimorum fieri monachorum, nec omnino eum, qui post primum est,
mox abbatem fieri, nec qui post illum secundus est, neque tertium aut reliquos (hoc
  quod etiam lex nostra alia dicit), sed deo amabilem locorum episcopum percurrere
  quidem consequenter per omnes (non enim exhonorandum est omnino tempus et ex eo
  ordo), et eum, qui apparuerit prius optimus inter monachos constitutus et dignus
 praesulatu eorum, hunc eligere: eo quod humana natura talis est et neque omnes per
   ordinem inter summos neque rursus omnes inter novissimos constituti sunt. Sed
  procedat quidem secundum gradum praecedentis inspectio; qui vero prior mox inter
      numeratos optimus apparuerit, is abbas sit, et ordinem simul et virtutem
  suffragantem habens. Oportet enim eos, qui discernunt quod melius est a peiore,
  aliud quidem ad regendum dimittere, aliud vero inclinari iubere, et paulatim per
     eruditionem hoc etiam ad melius accedere.
1.Quaecumque tamen a nobis in omnibus, quae prius et quae nunc prolatae sunt,
     sacris nostris constitutionibus sunt sancita de clericis aut monachis aut
 monasteriis, haec communia ponimus et in masculis et in feminis, et in monasteriis
  et asceteriis, non discernentes quantum ad istos masculum aut feminam, eo quod,
sicut praediximus, unum omnia in Christo consistant.
  <Epilogus> Haec igitur omnia sanctissimi patriarchae sub se constitutis deo
  amabilibus metropolitis manifesta faciant, at illi subiectis sibi deo amabilibus
  episcopis declarent, et illi monasteriis sub sua ordinatione constitutis cognita
  faciant, quatenus per omnia domini cultura maneat undique incorrupta. Imminebunt
enim maximae poenae ista transgredientibus: dicimus autem de caelo, quas necesse est
rectorum dogmatum contemptoribus imminere. Et nostrae siquidem reipublicae iudices,
 si haec eis nuntientur, omnibus studeant modis ea quae sacris regulis continentur,
quas nostra sequitur lex, ad effectum perduci procurare. Nam nec illos deserit poena
 haec neglegentes. Quapropter sequentem haec tuam sanctitatem decet omnibus sub se
      positis sanctissimis metropolitis haec facere manifesta.
Dat. XIII. k. April. CP. Belisario v. c. cons.



     ►Sources:Coll.I, tit.5; Ep. Theod. 5; Ath. 1, 13; Iul. const.IV.



###### Nov06.htm ######
###### Nov06.htm ######

* NOV. VI    QUOMODO OPORTEAT EPISCOPOS ET RELIQUOS CLERICOS

 AD ORDINATIONEM DEDUCI, ET DE EXPENSIS ECCLESIARUM.

   (AD535)










       Imp. Iustinianus A. Epiphanio archiepiscopo Constantinopolitano.

<Praefatio> Maxima quidem in hominibus sunt dona dei a superna collata clementia
     sacerdotium et imperium, illud quidem divinis ministrans, hoc autem humanis
  praesidens ac diligentiam exhibens; ex uno eodemque principio utraque procedentia
    humanam exornant vitam. Ideoque nihil sic erit studiosum imperatoribus, sicut
sacerdotum honestas, cum utique et pro illis ipsis semper deo supplicent. Nam si hoc
 quidem inculpabile sit undique et apud deum fiducia plenum, imperium autem recte et
 competenter exornet traditam sibi rempublicam, erit consonantia quaedam bona, omne
quicquid utile est humano conferens generi. Nos igitur maximam habemus sollicitudinem
   circa vera dei dogmata et circa sacerdotum honestatem, quam illis obtinentibus
   credimus quia per eam maxima nobis dona dabuntur a deo, et ea, quae sunt, firma
habebimus, et quae nondum hactenus venerunt, adquirimus. Bene autem universa geruntur
et competenter, si rei principium fiat decens et amabile deo. Hoc autem futurum esse
    credimus, si sacrarum regularum observatio custodiatur, quam iuste laudati et
adorandi inspectores et ministri dei verbi tradiderunt apostoli, et sancti patres et
   custodierunt et explanaverunt.

CAPUT I.
 Sancimus igitur sacras per omnia sequentes regulas, dum quispiam sequenti omni
tempore ad ordinationem episcopatus adducitur, considerari prius eius vitam secundum
sacrum apostolum, si honesta et inculpabilis et undique irreprehensibilis sit, et in
   bonis testimonium habeat, et sacerdotum decens.
 1.Et neque ex officiali aut ex curiali veniat fortuna, nisi tamen ex novella
     aetate, secundum quod iam dispositum est, in monasterio constitutus fortuna
     liberetur, quartam tamen prius substantiae reddens curiae;
 2.neque ex idiota et his qui vocantur laici existens et ita, mox episcopatum
 ascendens, nec imaginariam suscipiat ordinationem, tamquam modo quidem idiota, mox
autem clericus, deinde parvum aliquid praeteriens episcopus appareat.
3.et neque uxori aliae copulatus, sed aut in virginitate degens a principio aut
  uxorem quidem habens, ex virginitate autem ad eum venientem, et non viduam neque
  seiunctam viro neque concubinam.
  4.neque filios aut nepotes habens neque cognitos legi neque illi odibiles;
alioquin qui praeter haec aliquid agit, et ipse cadet sacerdotio, et qui eum ordinat,
 foris episcopatum sectabitur, hanc legem offendens.
 5.Sed neque pecuniis [oportere] emere sacerdotium ei permittimus, solum vero
  respicere cum domini dei culturam volumus, et non plurimis humanis cogitationibus
      protrahi.
   6.Sed neque ineruditus existens sacrorum dogmatum ad episcopatum accedat:
7.prius autem aut monachicam vitam professus aut in clero constitutus non minus
  mensibus sex, uxori tamen non cohaerens, aut filios aut nepotes habens. Hoc enim
  omnino super deo amabilibus episcopis quaerimus, sicut etiam prius duabus sacris
 nostris hoc constitutionibus sancitum est, per quas dudum cohaerentes uxoribus non
  perscrutamur, omne praeteritum relinquentes, de cetero autem nulli permittentes a
   positione legis uxorem habenti talem imponi ordinationem. Quam legem etiam nunc
   renovamus, ne forte, si praeter haec aliquid fiat, et ipse cadet sacerdotio et
 ordinantem similiter excludi procuret. Igitur ordinandus episcopus aut ex monachis
 aut ex clericis sit, etiam in huiusmodi vita testimonii boni et honestus et gloria
    fruens bona, et hoc fundamentum pontificatus deponens animae.
  8.Sed etiam sic eum constitutum et ad episcopatum praeparatum competens est
   venerabiles et undique probatas legere regulas ante ordinationem, quas recta et
inviolata nostra suscepit fides, et catholica dei apostolicaque disposuit et tradidit
     ecclesia. Et dum ex frequenti earum lectione transierit qui ad ordinationem
 deducitur, tunc is, qui ordinationem impositurus est, interroget eum, si sufficiens
est custodire et agere, quae sacrae regulae sancierunt. Et si quidem declaraverit et
     dixerit, praecepta sacrarum regularum non se valere servare, nullo modo ei
ordinationem imponi; si vero susceperit et dixerit, quia quantum homini possibile est
   complebit haec quae his continentur, tunc monere eum et dicere quia, nisi haec
  observaverit, et a deo alienus erit et cadet dato honore, et neque civiles leges
delictum inultum relinquent, eo quod et a praecedentibus nos imperatoribus et a nobis
 ipsis recte dictum est oportere sacras regulas pro legibus valere. Et si etiam sic
   permanserit causam amplectens, tunc super his professionibus unumquemque sacram
 suscipere episcopatus ordinationem.
9.et hanc non pecuniis emere neque per rerum aliquarum dationem suscipere, sed
puram percipere et sine mercede, tamquam a deo datam. Nam si etiam alia omnia habeat
utilia, quae prius a nobis dicta sunt, pecuniis autem vel rebus videatur episcopatum
emisse, sciat se et episcopatu ipsum casurum et hoc munus retributurum ordinanti, ut
      et ille episcopatum amittat et eo cadet, et utrique causa talem praestet
  retributionem, ut hic quidem non adipiscatur quae sperabat, ille autem etiam quae
     habebit amittat; verumtamen pecuniis ac rebus datis occasione ordinationis
    sanctissimae assignandis ecclesiae, sive episcopus sit accipiens et propterea
  sacerdotio cadens, sive etiam quilibet in clero constitutorum. Nam et illi aequam
imponimus poenam, ut ordine, quem inter sacerdotes habuit, cadet, et reddat aurum aut
    res, quae occasione ordinationis datae sunt, iniuriam passae quantum ad ipsum
 ecclesiae. Si quis autem extraneorum sit et non in clero constitutus, qui aurum aut
 rem propter patrocinium ordinationis accepit, et maxime si administrationem aliquam
   <habeat>, habebit quidem ipse a deo poenam, et succedent ei de caelo supplicia,
 verumtamen etiam quod datum est totum ablatum ab eo sanctissimae ecclesiae omnibus
  reddatur modis duplum: insuper etiam si quam administrationem habet, ea cadet, et
perpetuo exilio condemnetur. Illud quoque sciat aperte qui pecuniis aut rebus emerit
  praesulatum, quia, si prius diaconus aut presbyter sit, deinde per suffragium ad
sacerdotium veniat, non solum cadet episcopatu, sed neque prior ei relinquetur ordo,
    presbyterii forsitan aut diaconatus. Amittit etenim etiam illud, utpote <non>
 decentia indigne concupiscens, et omni sacerdotali excluditur ordine. Oportet autem
    in ipse ordinationis tempore, qui imponit eam illi, coram omni fideli populo
  sanctissimae ecclesiae haec omnia praedicere, ut agnoscens eum omnia, quae prius
  dicta sunt a nobis, habere, ad sacram eum deducat ordinationem, ut et ille coram
     omnibus haec audiens non solum habeat dei timorem, sed etiam coram omnibus
      denuntiationem et professionem erubescat.
  10.Si quis autem talis quidem esse putetur, et ad episcopatus ordinationem
transeat, contradicat autem aliquis atque dicat conscium se esse alicuius illicitorum
ei, non prius mereatur episcopatus ordinationem, quam examinatio, querimoniarum fiat,
et appareat undique innoxius. Quodsi etiam post huiusmodi contradictionem non passus
     is qui ordinationem facit legitimam examinationem imponi causae, currat ad
  ordinationem, sciat, quod ab eo fit, pro nihilo esse: sed et is, qui contra legem
 fit, cadet sacerdotio, et qui sine probatione imponit ordinationem, et ipse quidem
similiter cadet sede sacerdotiali, reus autem erit deo, qui praecipue omnium quaerit
     suorum sacerdotum puritatem. Si tamen is, qui ordinationi contradicit, aut
examinatione facta probetur calumniator, aut in ipso principio neque in examinatione
     persistere confidat, segreget istum in perpetuum a sacra communione is qui
 ordinationem facere vult, ut non autem illa falsitas impunita sit. Sicut enim bonam
gloriam in eo, qui ordinandus est, quaerimus, ita etiam calumniam in eo, qui frustra
      accusavit, punimus. Si vero nemo accusaverit omnino, aut toto denuntians
examinationem non faciat, aut facta examinatione demonstrare, sicut praediximus, non
    valuerit accusationem veram, tunc oportet eum, qui per tot vias inculpabilis
apparuit, accedere ad venturam ordinationem. Qui enim ita ordinatur, ex hoc multa et
    meliora cognoscit praeceptorum, et non incurrit ad vitam impunitam, huiusmodi
  eruditus et verbo et opere [corporis] sapientia.

CAPUT II.
Et illud etiam definimus, ut nemo deo amabilium episcoporum foras a sua ecclesia
plus quam annum totum deesse, nisi hoc per imperialem fiat iussionem (tunc enim solum
erit inculpabile), sacratissimos patriarchas uniuscuiusque dioceseos compellentes deo
    amabiles episcopos suis inhaerere sanctissimis ecclesias et non longo itinere
 separari neque in peregrinis demorari velle neque sanctissimas ecclesias neglegere
neque annum excedere, quem et ipsum propter misericordiam constituimus. Si vero ultra
  annum erraverit et dereliquerit et non ad episcopatum remeaverit proprium, neque
   imperialis aliqua eum, sicut praediximus, detineat iussio, tunc, si quidem sit
metropolita, circa ecclesiasticam dispositionem segregatum regionis illius patriarcha
   evocet quidem eum legitimis inclamationibus, servans ubique sacrarum regularum
observantiam; si vero maneat per omnia inoboediens, et expellatur a sacro episcoporum
 choro et alium introducat huiusmodi et verecundia et honestate dignum. Si vero non
    metropolita, sed aliorum episcoporum aliquis sit, qui erraverit, haec omnia a
metropolita fiant. Nemo enim eorum talem suscipiat occasionem, si dixerint propterea
    proprias derelinquere ecclesias, propter quod litium causa, aut aliarum rerum
 propriarum aut ad sacras ecclesias respicientium circumlustrant, et hic constituti
 adhaerent aut in aliis veniunt locis. Hoc enim non habet decentem rationem, ut cum
  multitudine, quam necesse est episcoporum habere ministeria, lustrent peregre et
expendant, et neque ullum sanctissimis ecclesias praebere iuvamen neque secundum quod
  decet sacerdotes proprium habere habitum; praesente, si quaedam sint lites forte
 sanctissimis ecclesiis, propter quas has occasiones asserunt, haec per eos, qui sub
 ipso sunt, religiosos clericos aut apocrisarios aut oeconomos movere, et petitiones
  non ad imperium dirigere, impetrare autem sperata. Propterea sancimus, si quando
  propter ecclesiasticam occasionem inciderit necessitas, hanc aut per eos qui res
 agunt sanctarum ecclesiarum, quos apocrisarios vocant, aut per aliquos clericos huc
destinatos, aut oeconomos suos notam imperio facere aut nostris administratoribus, ut
    impetrent quod competens est, et non hoc deo amabilibus episcopis erroris et
  absentiae, et sanctissimis ecclesiis laesionis occasionem fieri, tam in provincia
   ecclesiasticarum rerum per absentiam eorum neglectarum, quam etiam hic expensis
  multis ab ipsis factis, nec non in peregre habitatione non habili constituta, et
undique causa nullum iuvamen, magis autem laesionem sanctissimis ecclesiis inferente.

CAPUT III.
 Non aliter autem aliquem deo amabilium episcoporum praesumere dirigere ad hanc
 felicissimam civitatem, priusquam, si quidem quis episcopus sit, litteras acciperet
   proprii metropolitae ad imperium, haec quae secundum divinas regulas probabilia
vocantur, testimonium perhibentia necessitatis eius praesentiae. Si vero metropolita
    sit, qui proficisci vult, litteras sumat eiusdem dioceseos patriarchae, eius
   praesentiam necessariam esse dicentes: et sic oportere imperatorem iubere hanc
    praesentari, et non temere sine conscientia metropolitarum aut patriarcharum
proficisci, pro eo quod hoc et ex divinis interdictum est regulis; ut huc advenientes
non praesumant per semetipsos se prius nuntiare ad imperium, sed primitus aut ad deo
    amabilem patriarcham proficisci, aut ad uniuscuiusque dioceseos, ex qua sunt,
  apocrisarios, et cum ipsis conferant causas propter quas venerunt, et congredi ad
      imperium eius, et deinceps imperiali perfrui adspectu, mos quam imperanti
adstiterint. Liceat quidem petentibus episcopis et per eos qui vocantur referendarii
  sanctissimae maioris ecclesiae aut per religiosos apocrisarios cuiusque dioceseos
sanctissimorum patriarcharum suggerere se imperio, et promereri. responsum celeriter,
  ut aut si iusta ab imperio petierint, haec accipiant, aut si non iusta quaerunt,
     velociter revertantur, unde profecti sunt.

CAPUT IV.
  Haec de deo amabilibus episcopis secundum divinas regulas constituentes, et
 religiosos clericos cum multa fieri inquisitione secundum divinas regulas, et boni
testimonii viros ordinari sancimus, litteras omnimodo scientes [eruditos] constitutos
  (litteras enim ignorantem omnino volumus neque unum ordinem clericorum, videlicet
presbyterorum et diaconorum, tam sacras orationes docentium quam ecclesiarum canonum
     legentium libros), ordinationem sine querela et inculpabilem et sine aliqua
contradictione et datione pecuniarum aut rerum suscipientes. Neque autem eos volumus
  omnino officiales aut curiales constitutos suscipere ordinationem, nisi secundum
   leges, quas super his posuimus pridem, quas et nunc confirmamus; et ipsos autem
  ordinatos sacra praecepta in conspectu totius populi suscipere, propter has ipsas
  causas, propter quas hoc ipsum agi et super deo amabilibus episcopis sancivimus.

CAPUT V.
Neque autem secundas habentem, aut eum qui habuit, nuptias ordinari diaconum aut
presbyterum, neque si mulieri coniungatur seiunctae et proprium virum derelinquenti,
 neque si concubinam habeat, sed et ipsam uxorem si cum castitate et ex virginitate
    sit. Nihil enim sic in sacris ordinationibus quam cum castitate viventes, aut
 uxoribus non cohabitantes, aut unius uxoris virum qui vel fuerit vel sit, et ipsam
 castitatem eligentem, primum principium et fundementum manifestum secundum divinas
regulas et residuae virtutis constitutam. Si autem et aliquis presbyter aut diaconus
   aut subdiaconus postea ducat uxorem aut concubinam aut palam aut occulte, sacro
 statim cadat ordine, et deinceps idiota sit. Quodsi et lector secundam ducat uxorem
   propter quaedam, et hoc forsan inrecusabili necessitate, nullatenus ad altiorem
  accedat, neque perfruatur gradu maiore in sacerdotio, maneat autem in eodem gradu
perpetue. Sed non ad tertias veniat nuptias; satis est enim, si ad secundas. Si vero
    tale aliquid egerit, et ad secundas veniens nuptias ad maiorem gradum venire
festinaverit, exinde idiota erit et laicus, omni sacro ministerio cadens. Pudice enim
nobis per omnia pertinet vivere. Si enim tales constituti hi qui in clero adducuntur
   ordinentur, facilis eis ad episcopatum ascensus erit, et ex multis viris bonis
       facilius invenientur, qui adducantur ad primum gradum sacerdotii digni.

CAPUT VI.
 Quanta igitur super venerabiles clericos a nobis dicta sunt, haec etiam super
deo amabilibus diaconissis agi volumus, ut neque ipsae citra observantiam fiant, sed
   primum quidem eis aetatem neque novellam esse neque crescentem neque exhinc ad
 delinquendum salientem, sed super mediam constitutas aetatem et circa quinquaginta
annos secundum divinas regulas agentes, sicque sacrum promereri ordinationem, et aut
 virgines constitutes aut unius viri quae fuerant uxores. Non enim permittimus neque
 secundas contrahentibus nuptias neque vitam habentibus non dicimus reprehensibilem
  sed neque suspectam omnino, ad sacrum venire ministerium et adorandis ministrare
baptismatibus et aliis adesse secretis, quae in venerabilibus mysteriis per eas rite
    aguntur. Si vero quaedam necessitas fiat et minorem ab hac aetate qua diximus
   ordinari diaconissam contigerit, liceat eam in aliquo venerabilium asceteriorum
   ordinari et in illo habitare, ne quaquam viris admixta constituta sit neque suo
  arbitrio habitans, sed vitae separatae et mediocris, et a conveniente multitudine
 bonum testimonium habens. Volumus autem et ipsas, quae ad ordinationem perducuntur,
 diaconissas, sive ex viduitate sive ex virginitate, non cum aliquo cohaerentes aut
cognatorum aut eorum quos appellant dilectos (talibus enim nominibus utentes maligna
 suspicione suam replent vitam): sed aut solae habitent, aut cum parentibus solis et
  filiis aut vero fratribus aut iis cohaerere, de quibus si quis suspicari aliquid
  praesumpserit malignum, ipse insipiens simul et impius forsan putabitur. <Ut> si
  dicatur tale aliquid de aliqua earum, quae in diaconissarum ordinationem ingredi
  vult, quod alicui cohaeret sub imagine, quidem bonae appellationis, maligna vero
suspicione, non oportet huiusmodi mulierem produci omnino ad ordinationem diaconiae.
Nam etsi ordinetur. et tale aliquid egerit, et cohaeserit alicui cum praedicto nomine
aut schemate, cadat quidem a diaconia, et ipsa autem et ille subiecti erunt huic legi
     et reliquis, quae corruptores puniunt. Oportet enim omnes, quae ordinantur,
venerabiles diaconissas tempore ordinationis et moneri et sacrorum audire mandatorum
   coram reliquis quae dudum sunt venerabiles diaconissae, ut ipsae et dei timorem
   habeant et adhaerentem sacris mandatis fiduciam, timere autem et confundi sacro
 cadere ordine, scituras quod, si praesumpserint aut erubescentes ordinationem, aut
  derelinquentes sacrum ministerium ad nuptias venerint, aut aliam omnino elegerint
  vitam, ipsae quidem obligatae efficiuntur morti, et substantia earum applicabitur
   sanctissimis ecclesiis aut monasteriis, in quibus sunt. Qui vero eas aut uxores
    accipere aut corrumpere praesumpserint, obnoxii quidem et ipsi gladio erunt,
  substantia autem eorum applicabitur fisco. Si enim in antiquis legibus virginibus
illis, quae in eorum errorem vocabantur, mortis incumbebat damnum corruptis, quomodo
  non magis nos in his, quae a deo glorificantur, definimus, pudicitiam, quae quam
maxime mulieres ornat, conservari volentes competens venerabilibus diaconissis, ut et
quod decet naturae custodiant et quod debetur sacerdotio conservent.

CAPUT VII.
      Semel autem secundum haec factos diaconos aut presbyteros nullo modo
derelinquere sacerdotium. Quod non solum in presbytero et diacono sancimus, sed et si
subdiaconus aut forte lector fuerit aliquis, neque hunc relinquere pristinum schema,
et ad alteram migrare vitam, scientem quia, si tale aliquid egerit, secundum quod iam
     a nobis sancitum est aut in curiam cum substantia, aut sub inopia degens ad
   officialem deponitur fortunam.

CAPUT VIII.
    Sed neque effusas competit fieri de cetero reverentissimorum clericorum
   ordinationes. Quod enim hactenus gestum est, licet corrigi oporteret, sed tamen
    propter tempus sinimus; de cetero autem non prompte hoc fieri neque ad damnum
sanctissimarum ecclesiarum venire sancimus. Quaecumque igitur oportebat de tali modo
 in sanctissima maiore ecclesia huius regiae nostrae civitatis et sub ea constitutis
  sanctissimis ecclesiis et aliis, quae hic sunt, fieri, hac speciali lege complexi
 sumus. In omnibus autem, quae foris sunt, locis sancimus, si quis cum constituit ab
 initio et aedificavit ecclesiam, definivit ordinationum mensuram, tamquam secundum
  eam expensas constituens, non prius ordinari quemquam in eadem ecclesia, nisi ad
  numerum a principio definitum eius mensura redigatur. Si vero hoc non fecit, ipsa
  vero civitatis ecclesia ministrat emolumenta et sibi et aliis ecclesiis, tum non
    promptum augere illic clericos, neque propter aliquas forte compassiones aut
      beneficia ex hoc eam sumptibus praegravare (non sunt enim haec pia, neque
sacerdotibus digna): sed ex quibus dominus dederit deus, ex his quae sunt possibilia
   ministrare aut antiquam conservare consuetudinem nihil penitus innovantem. Unde
 competit deo amabiles patriarchas et metropolitas huius habere providentiam, et eos
  quidem, qui hactenus sunt, sinere in schemate, in quo sunt, clericos, metiri vero
 uniuscuiusque ecclesiae virtutem. et ita, ipsos quoque sanctissimos patriarchas sub
     se constitutas ecclesiae ordinare, et metropolitas hoc ipsum a sanctissimis
 patriarchas commonitos facere, illos autem alios omnes sub se constitutes episcopos
     ad mensuram hanc deducere, et studere non ultra expensam facere clericorum
 ordinationes. Scimus enim, quantae sanctissimae ecclesiae propter hanc ordinationum
et alterius expensae effusionem inopes factae sunt, et quia aliquas earum vix quidem,
tamen eliberavimus, quaedam vero adhuc oneratae iacent, ex tali elevari angustia non
 valentes. Ideoque hoc provideant sanctissimi patriarchae et metropolitae et reliqui
deo amabiles episcopi, ut et nos, quae ab eis aguntur discentes, approbemus eos, quia
 nostram legem in litteris positam apud semet ipsos ostenderunt operibus adimpleri.
    <Epilogus> Quae igitur a nobis sancita sunt, et sacrum ordinem statumque
     custodiunt secundum sacrarum regularum virtutem et observationem, de cetero
conservent perpetuo integra et sanctissimi patriarchae uniuscuiusque diocesis et deo
 amabiles metropolitae et reliqui reverentissimi episcopi atque clerici, ubique dei
    culturam et sacram disciplinam custodientes inviolatam, poena imminente haec
praevaricanti, quod penitus alienus sit a deo et imposito sibi sacerdotii ordine; nam
   velut indignus hoc excluditur. Licentiam vero universis damus, cuiuscumque sint
officii vel conversationis, respicientibus aliquid horum praevaricari, nuntiare nobis
    et ad imperium quod semper est: ut nos, qui haec secundum sacrarum regularum
 explanationem apostolicamque traditionem constituimus, decentem etiam indignationem
    praevaricatoribus inferamus. Etiam his videlicet quae sancita sunt a nobis de
hereditatibus deo amabilium episcoporum custodiendis.
  1.Sanctissimi siquidem patriarchae uniuscuiusque diocesis haec proponant in
ecclesiis sub se constitutis, et manifesta faciant deo amabilibus metropolitis, quae
 a nobis constituta sunt. Illi quoque rursus etiam ipsi proponant ea in metropolita
sanctissima ecclesia, et constitutis sub se episcopis haec faciant manifesta, illorum
   vero singuli in propria ecclesia haec proponant: ut nullus nostrae reipublicae
  ignoret, quae a nobis ad honorem et augmentum magni dei et salvatoris nostri Iesu
Christi disposita sunt. Insuper sequens haec tua sanctitas omnibus, qui sub ea sunt,
   sanctissimis metropolitis haec faciat manifesta, universo tempore contradenda.
2.Scripta exemplaria Euphraemio sanctissimo archiepiscopo Theopolitano. Scripta
 exemplaria <Petro> sanctissimo episcopo Hierosolymorum. Scripta exemplaria Iohanni
 viro gloriosissimo praefecto sacrorum praetoriorum secundo, exconsuli et patricio.
   Cui etiam hoc adiectum est: Et tua quoque celsitudo haec sciens una cum semper
 suscepturis sedem tuam haec servare festinet, et si denuntiatum fuerit aliquod tale
delictum, prohibeat, et maxime quaecumque in ordinationibus curialium et officialium
interdicta sunt. Nuntiet autem etiam nobis, ut decens super eis imponatur correctio.
 Utatur quoque praeceptis ad clarissimos provinciarum iudices, ut et ipsi quae fiunt
  inspicientes non permittant aliquid extra hoc quod a nobis constitutum est fieri.
  Imminebit enim eis et poena quinque librarum auri, siquidem et ipsi praevaricari
  videntes non denuntiaverint aut sedi tuae aut imperio: ut undique decens ornatus
ordinationis gradui conservetur. Scripta cum adiectione Dominico....
    Dat. k. April. CP. Belisario v.c. cons.



      ►Sources:Coll.I, tit.6; Ep. Theod. 6; Ath. 1, 1; Iul. const.VI.



###### Nov07.htm ######
###### Nov07.htm ######

* NOV. VII       DE NON ALIENANDIS AUT PERMUTANDIS ECCLESIASTICIS REBUS IMMOBILIBUS

       AUT IN SPECIALEM HYPOTHECAM DANDIS CREDITORIBUS,

      SED SUFFICERE GENERALES HYPOTHECAS.

(AD535)










    Imp. Iustinianus A. Epiphanio archiepiscopo et patriarchae Constantinopolitano.

<Praefatio>Unam intentionem hanc semper ponimus, omne quicquid prius
   imperfectum aut confusum videbatur, hoc et expurgare et perfectum ex imperfecto
    declarare. Quod etiam in omni legislatione facientes credimus oportere et in
alienationibus, quae fiunt super sacris rebus, una complecti lege, quae priores omnes
et renovet et emendet, et quod deest adiciat et quod superfluum est abscidat. A Leone
 siquidem piae memoriae, qui post Constantinum piae memoriae christianae fidei inter
     imperatores principem auxit et constituit sanctarum ecclesiarum honorem et
disciplinam, scripta lex est de ecclesiasticis alienationibus, conclusa in sola huius
 felicissimae civitatis sanctissima maiore ecclesia. Et laudamus plurima huius legis
cum omni vehementia et dei cultura posita, sed eo quod non generaliter posita sit in
omnibus tractamus, egere tamen etiam eam quadam correctione credidimus. Ab Anastasio
  quoque piae memoriae scripta quaedam de talibus lex est, neque similis priori et
   omnino minus habens. Effusa namque et per loca foris posita nihilominus mansit
   imperfecta, eo quod ad solem sacerdotium et diocesin respiciat constitutam sub
 beatissimo patriarcha huius regiae et felicissimae civitatis, alias autem omnes non
 perscrutata sedes: cum utique dignam correctione esse causam arbitrabatur, propter
quam occasionem alia quidem corrigebat, alia vero incomposita relinquebat? Quamobrem
eam quoque vacare de cetero sancimus, utpote imperfectam et loco circumclausam et non
generalem inter leges existentem neque aliquid studiosum introducentem. Haec ergo nos
     emendantes omnia unam existimavimus oportere legislationem imponere omnibus
  sanctissimarum ecclesiarum <et> xenodochiorum et nosocomiorum et monasteriorum et
 brephotrophiorum et gerontocomiorum et toties sacrati collegii rebus, et hanc legem
    Leonis piae memoriae constitutioni adicere, prius eius breviter legislationem
   exponentes sicque omne, quod reliquum est, intexentes. Vult enim illa neque deo
amabilem archiepiscopum et patriarcham huius felicissimae civitatis seu sanctissimae
    maioris ecclesiae neque oeconomum vendere aut donare aut aliter alienare rem
   immobilem, domum forsan aut agrum aut colonum aut mancipia rustica aut civiles
annonas (nam et haec inter immobilia numeranda sunt), quae competunt
Constantinopolitanae sanctissimae maiori ecclesiae, sed neque pro ulla compensatione
aut alia qualibet circumventione tale aliquid agi. Et interminatur emptori quidem rei
 restitutionem, ut reddat per tempora oeconomo rerum sanctissimae ecclesiae rem quam
    ipse percepit cum omni medii temporis fructu et aliis lucris, casu imminente
 pretiorum ei, qui tale aliquid accipere aut comparare praesumpserit, cum etiam hoc
 quod contra leges actum est ita ponat ac si neque a principio gestum sit. Oeconomum
    vero haec praevaricantem dare quidem de suo sanctissimae ecclesiae iubet omne
quicquid ex ea causa lucratus est aut sanctissimam ecclesiam damnificavit; super haec
  autem etiam excludit officio oeconomi. Et dat actionem sanctissimae ecclesiae non
 contra solos deo amabiles oeconomos, sed etiam contra successores eorum, sive ipsi
    hoc alienaverunt sive pro tempore deo amabilis episcopus aut aliquis aliorum
 clericorum videntes alienantem taciturnitate degeneri et sine libertate passi sunt,
  et multo potius si consentientes videntes tale aliquid permiserunt et non causam
prohibuerunt. Ad haec autem et tabellionem, qui talia confecit instrumenta, perpetuo
   tradit exilio, nullam ei clementiam neque reversionem participans. Ipsos quoque
 maximos iudices, qui ad haec accedunt et ministrant talibus causis aut confici apud
    semet ipsos monumenta pro confirmatione talium donationum aut aliorum actuum
patiuntur, et cingulo et dignitate et substantia interminatur excludere. Haec igitur
 increpans vehementer, permittit rei ecclesiasticae usum aut qui vocatur ususfructus
  sub certo quodam tempore aut etiam usque ad vitam percipientis dare sanctissimam
maiorem ecclesiam, sub hac tamen definitione, ut is, qui hanc accepit munificentiam,
   eiusdem quantitatis repenset rem sanctissimae maiori ecclesiae sub proprietatis
 ratione, ex qua possit eundem reditum sanctissima ecclesia habere, quantum ille ex
usu accepit; post percipientis utique mortem aut definitum tempus in usu videlicet et
 usu datae ecclesiasticae rei ad sanctissimam ecclesiam redeunte et usu donatae rei
    cum proprietate sanctissimae ecclesiae faciendo; talem namque contractum sine
periculo esse ponit lex. Si vero minus fuerit quam quod datur a sanctissima ecclesia
  illud, quod compensatur ei, cuius mox quidem percipiet proprietatem, sperat autem
  etiam usum accipere, infirmum contractum et pro non facto ponit, datque licentiam
    vindicationis, utpote circumventione contra ius sanctissimae ecclesiae facta.
 1.Lex itaque sub brevitate talia decernit et multam imponit, et usque ad res
sanctissimae ecclesiae stat solummodo; et omnem quidem perimit circumventionem, quam
praediximus, non tamen retinere calliditatem postea insurgentium valuit. Quidam enim
  dudum hoc quod vocatur colonarium ius adinvenientes, neque nostris legibus neque
  aliae cuidam omnium notum, circumventionem non parvam meditati sunt contra legem,
perpetuas paene cogitantes alienationes. Quod nos de cetero agi prohibemus et pro eo
 ipso conscripsimus legem. Dudum autem et ad emphyteosis respexerunt et imminuerunt
plurimam quantitatem veri reditus illis qui emphyteosin accipiunt praestantes ii qui
   rebus pridem sanctissimae maioris ecclesiae praesidebant. Ideoque nos in quadam
nostrarum constitutionum definivimus quidem usque ad personas tres emphyteosin fieri,
 accipientis et duorum successorum aliorum; hoc et super rebus sanctissimae maioris
  ecclesiae fieri permittentes, non autem ultra sextam partem relevari emphyteosin
 percipientibus propter fortuitos casus sancientes: quia [vero] didicimus sic effuse
   et impie ab aliquibus fieri documenta, ut usque sexta relinquatur sanctissimae
  ecclesiae pars, reliquis omnibus emphyteosin accipienti donatis. Anastasius autem
piae memoriae gesta monumentorum constituens fieri super alienationibus, sicubi etiam
 huius rei fieret tempus, et emphyteosis statuens sine gestis quidem usque ad solam
  vitam accipientis emphyteosin, cum gestis autem in perpetuum eam extendens, neque
 perfectam fecit neque utilem legem, et undique imperfectam, usque ad solam diocesin
 patriarchicae sedis huius felicissimae civitatis, sicut praediximus, legislationem
      statuens.

CAPUT I.
Nos igitur (iam enim ad legem veniendum est) sancimus, neque sanctissimam huius
 felicissimae civitatis maiorem ecclesiam neque sub ea constitutas ecclesias, quarum
ipsa praerogationem suscepit (sicut eam Anastasius piae memoriae interpretatus est),
  neque alias omnes ecclesias in hac felicissima existentes civitate aut circa eius
confinia neque sub patriarchica sede huius felicissimae civitatis constitutas, quarum
    metropolitas ipse ordinat, neque alium ullum undique neque patriarcham neque
episcopum (dicimus autem et eos qui in Oriente et qui in Illyrico, insuper et Aegypto
  et vicina atque unita ei Libya, et eos qui in Africana provincia sunt, complexive
 dicendum per omnes quicumque nostrae sunt terrae, nec non qui in Occidente sunt deo
amabiles episcopos ab ipsa seniore Roma usque ad oceanum consistentium sanctissimarum
orthodoxarum ecclesiarum), neque quem xenodochum aut ptochotrophum aut nosocomum aut
orphanotrophum aut gerontocomum aut brephotrophum aut monasterii virorum vel mulierum
   abbam seu abbatissam, aut quemlibet omnino praesidentem venerabilibus collegiis
licentiam habere alienare rem immobilem aut in domibus aut in agris aut in hortis aut
    omnino in huiusmodi, neque rusticum mancipium neque civilem annonam, nec per
    specialis pignoris occasionem tradere creditoribus. Alienationis autem nomen
      generalius ideo posuimus, ut prohibeamus et venditionem et donationem et
 commutationem et in perpetuum extensam emphyteosin, quae non procul ab alienatione
  consistit. Sed omnes ubique sacerdotes ab huiusmodi alienatione prohibemus poenis
  subditos, quibus Leonis piae memoriae usa est constitutio. Illam namque per omnia
  valere et ratam esse sancimus; propterea hanc [proposuimus] et protulimus et non
  paterna voce legem conscripsimus, sed hac communi et graeca, ut omnibus sit nota
propter facilem interpretationem. Quod itaque iam praeteriit, relinquimus; nam tanta
documenta tempore longo facta nunc commovere multae erit tergiversationis. Quapropter
     quae usque hactenus extant, proprium habeant schema, de cetero autem omnem
     alienationem interdicimus, praedictas ei poenas imponentes.

CAPUT II.
  Ut autem lex ad humanae naturae varietatem et quod semper venit moderata per
  omnia immota permaneat (quid enim erit stabile inter homines et ita immobile, ut
 nullam patiatur mutationem, cum omnis noster status sub perpetuo motu consistat?),
    necessarium aestimavimus quasdam exceptiones dare legi cum multis vigiliis et
      subtilitate adinventas, ut eas habens in auxilio lex nequaquam moveatur.
   1.Sinimus igitur imperio, si qua communis commoditas est et ad utilitatem
  reipublicae respiciens causa et possessionem exigens talis alicuius immobilis rei
qualem proposuimus, hoc ei a sanctissimis ecclesiis et reliquis venerabilibus domibus
    et collegiis percipere licere, undique sacris domibus indemnitate servata et
 recomponsanda re eis ab eo qui percepit aequa aut etiam maiore, quam data est. Quid
 enim causetur imperator, ne meliora det? cui plurima deus dedit habere et multorum
 dominum esse et facile dare, et maxime in sanctissimis ecclesiis, in quibus optima
  mensura est donatarum eis rerum immensitas. Unde si quid tale fiat et pragmatica
 processerit forma praecipiens imperio dare aliquid talium rerum, et recompensaverit
   mox rem meliorem et uberiorem et utiliorem, sit ea permutatio firma, et ii, qui
 praesident domibus, quarum est, quod alienatur, et qui talibus ministrant litteris,
  sine querela undique sint, nullam metuentes poenarum, quae a Leone piae memoriae
 interminantur et a nobis firmatae sunt: utique cum nec multo differant ab alterutro
    sacerdotium et imperium, et sacrae res a communibus et publicis, quando omnis
 sanctissimis ecclesiis abundantia et status ex imperialibus munificentiis perpetuo
    praebetur. Alterutris itaque compensantes quae decent, non ab aliquibus iure
    culpabuntur. Aliam vero omnem sive ad ipsum imperium sive ad aliam quamcumque
personam factam sive venditionem sive donationem sive permutationem sive emphyteosin
   perpetuam omnino perimimus; sed neque dationem cuiusdam pignoris in re immobili
   factam occasione mutuorum fieri sinimus. Et hoc valere volumus in omni ecclesia
   omnique monasterio et nosocomio et xenodochio et brephotrophio et asceterio et
gerontocomio et omni absolute collegio quod actio pia constituit, nullo penitus horum
 aliquid accipere ab eis valente. Unde neque constitutione Anastasii divae memoriae
ulterius opus erit, neque secundum illam faciendis decretis memoratae observationis;
ipsa enim rei principia perimentes et prohibentes quod fit, nequaquam perscrutatione
deinceps indigebimus.

CAPUT III.
Emphyteosin autem sive in sanctissima maiore ecclesia, sive in omnibus reliquis
   adorandis domibus fieri sinimus et in accipientis persona et in duobus eiusdem
 personae heredibus deinceps, filiis tamen solis masculis aut feminis, aut nepotibus
 utriusque naturae, aut uxore aut viro, si hoc videlicet de uxore aut viro expressim
nominetur; alioquin non transire ad aliquem alterum heredem, sed usque ad solam vitam
   percipientium standum, nisi filios aut nepotes habuerint. Aliter autem penitus
   emphyteosin agi ecclesiasticae cuiusdam aut ptochii rei immobilis aut mancipii
  rustici et civilis annonae nullo permittimus modo, neque quod fit habere aliquod
       penitus robur sinimus.
     1.Quia vero Leonis quidem piae memoriae constitutio sub nulla penitus
deminutione dari rem ecclesiasticam sancivit, nos autem in alia constitutione a nobis
    scripta sextam excipi solum super emphyteosibus sancivimus, huiusmodi quendam
deminutionis rei damus ordinem, ut quaeratur cum omni veritate et subtilitate pensio
    eorum quae dantur tanta, quanta ab initio fuit, quando ad sanctissimam venit
  ecclesiam, et detur emphyteosis talibus personis, quales dudum diximus; tunc enim
 sextam ei partem cum scrupulositate imputandam concedimus. Si vero minui contigerit
  per quandam cladem pensionem, aut in toto tunc constantem pensionem accipiat qui
 emphyteosin subire vult, aut nec accipiat penitus, cum liceat conducere potius quam
tales deminutiones in emphyteosin celebrare. Si vero alicuius ecclesiastici suburbani
    pretiosi emphyteosis detur, qualia plurima maxime in hac novimus felicissima
 consistere civitate, multo quidem digna pretio, parvas vero reddentia pensiones aut
nihil pensionum omnino, non ex reditibus metiri emphyteosin, sed aestimari suburbanum
   subtiliter, et reputari ex pretio collecto reditus possibiles in viginti annis
comparari, et in reditibus ex hoc computatis agi emphyteosin non perpetue, sed in eum
    qui percipit et duas ex eo successiones, et viro et uxori, sicut praediximus,
     faciendam.
2.Scire autem emphyteotas convenit quia, si in biennio continuo non exolverint
  emphyteoticum canonem (hoc enim tempus pro triennio aliorum hominum sufficere ad
 casum ecclesiasticarum aut ptochicarum emphyteosium pro non soluto canone ponimus),
   fient omnino extranei emphyteomatis, et volentibus praepositis sacrarum domuum
 licebit praedia aut domos defendere, nullam metuentibus meliorationum redditionem.
   Sed si quidem deterius fecit praedium aut suburbanum aut domum qui emphyteosin
   percepit, cogi eum de suo diligentiam et restitutionem prisci status facere, et
obligatum esse ad hoc et ipsum et heredes eius et successores eiusque res, insuper et
     debitos omnes reditus sine dilatione exigi.
   Quod autem dictum a nobis est, ut nullius immobilis rei ecclesiasticae aut
  ptochicae alienatio sit permissa ad nullam nostrae reipublicae personam, sancimus
  valere non solum super constantibus domibus et suburbanis et hortis et agris, sed
  etiam super ruinis, sive ex igne sive ex terrae motu sive ex alia qualibet causa
 ruina sit: sed etiam in his quae omnino destructa sunt et in pavimento iacent, sive
etiam puris ruinis nullum habentibus aedificium neque materiam iacentem. Non enim in
illis alienationem fieri permittimus nisi in sola emphyteosi temporali, secundum quod
dudum a nobis dictum est, in tribus personis talibus, quales praediximus. Et ut neque
 ulla circumscriptio neque in talibus fiat, duobus per tempora primatibus mechanicis
    aut architectis, sive in hac regia et maxima civitate una cum deo amabilibus
oeconomis et quinque reverentissimis presbyteris et duobus diaconis, praesente quoque
   deo amabili episcopo, sive etiam in provincia duobus insignibus mechanicis aut
 architectis, aut etiam uno, si unum solum civitas habeat, intervenientibus in illis
 locis, sacrosanctis positis evangeliis, definiatur ab architectis, quantum competat
     pro hoc solvi sanctissimae ecclesiae secundum modum emphyteosis, et in his
  emphyteoticam conscriptionem in eo celebrari secundum figuram prius dictum. Illum
vero et aedificare et uti materiebus, si materias habet, et transmittere emphyteosin
 usque ad duas successiones, sicut dictum est, et sic reverti post trium personarum
mortem ad sanctissimam ecclesiam aut venerabilem domum, ex qua facta est emphyteosis:
      et valere etiam talem contractum, utpote praesenti non repugnantem legi.
     3.Neque illud, quod hactenus contra tales contractus agebatur, valere
permittendum est de adiectione, ut vel si duorum heredum compleatur tempus, licentia
   sit eis, qui post illos sunt, in emphyteosin dare id unde agitur, et semper eos
praeponi aliis: [in] hoc enim nihil aliud est quam per revolutionem et machinationem
perpetuas eis emphyteosis, magis autem privationes ecclesiasticarum agi rerum. Sed et
 si quid factum est tale, nullam necessitatem esse reverentissimis oeconomis duobus
       heredibus cessantibus ceteris tradere.

CAPUT IV.
    Si quis autem voluerit accipere secundum rationem usus aut quod vocatur
   ususfructus rem ecclesiasticam aut sanctissimae maioris ecclesiae aut alterius
    cuiuslibet, quae in omni nostra dicione sunt positae, aut ptochiorum, omnino
percipiat hoc et secundum praedictam observationem et secundum formam constitutionis
  Leonis piae memoriae: ut iste locuples existens et substantiae immobilis dominus
    aliam mox rem secundum proprietatis ius compenset sanctissimae ecclesiae aut
venerabili domui, ex qua hoc percepit, tantos et tales ferentem reditus, quantos aut
   quales habet quod datur, ita ut post eius obitum ecclesiastica aut ptochica res
  revertatur ad venerabilem domum cum usu, qui datus est, non transcendente tempus
 vitae percipientis; accipiat autem similiter etiam rei in compensationem datae [et]
usum, quatenus sit post percipientis obitum aut tempus, in quo donatio usus convenit,
     non transcendens videlicet percipientis vitam, utrumque ex toto et secundum
     proprietatem et secundum usum apud sanctissimam ecclesiam.

CAPUT V.
Quia vero Leonis piae memoriae constitutio poenas paene solummodo in venditione
   decrevit, nos autem interdiximus non venditiones solum, sed etiam donationes et
  permutationes et perpetuas emphyteosis et pignorum dationes in rebus immobilibus,
  videmus autem quosdam sic amatores periculi constitutos, ut praesumant ad ea quae
     interdicta sunt accedere et circumventionem facere legibus ex voluntate et
 praesumptione quam habent, et quae omnibus modis interdicta sunt et forsitan ducunt
 ad mortem homines, agunt: propterea necessarium aestimavimus in unoquoque contractu
etiam certam statuere poenam, his quippe poenis, quae positae sunt adversus oeconomos
 ex constitutione praedicta piae memoriae Leonis, similiter etiam nunc imminentibus
    oeconomo vel xenodocho aut nosocomo aut brephotropho aut abbae aut abbatissae
 monasterii aut asceterii, secundum quod prius dispositum est. Si quis igitur emere
  praesumpserit rem ecclesiasticam aut ptochicam, cadet quidem mox pretio, exigatur
 autem res, quam accepit, cum omni medii temporis incremento; et contra sanctissimam
    quidem ecclesiam aut venerabilem domum nullam omnino habeat actionem, contra
     venerabiles autem oeconomos, aut qui omnino vendiderunt, in propriis eorum
substantiis ex contractu habeat actionem: ut metu suae substantiae, etsi non propter
      dei timorem, at tamen segniores circa venditiones fiant.
 1.Si quis autem per donationem accipere praesumpserit rem ecclesiasticam aut
 ptochicam, et ipso quod donatum est omnino cadet, et aliud tantum ex sua substantia
  repenset sanctissimae ecclesiae aut venerabili domui, ex qua hoc accepit: ut quam
nisus est agere contra eam novitatem, hanc sibimet in propriis exhibens suam sentiat
    malignitatem.
2.Si autem permutatio in quibusdam fiat personis, praeter solum imperium, sicut
    praediximus, et qui permutationem accepit subiaceat poenae, ut datam sibi rem
amittat, et recurrat rursus haec ad venerabilem domum unde progressa est, et quod pro
 compensatione dedit, maneat apud venerabilem domum, et qui accessit ad causam legi
 contrariam, cadet utroque iuste, et secundum hoc poenae subdatur, secundum quod et
   propriis cadet et quod speravit non acquisivit; etiam hic actione ei servata in
   propria substantia eorum, qui contractum cum eo celebraverunt.

CAPUT VI.
     Si autem creditor in pignore corporali elegerit accipere rem immobilem
 ecclesiasticam aut ptochicam, in domibus forsan aut suburbanis aut agris aut hortis
aut civilibus panibus aut rusticis mancipiis, et dederit aurum ob hoc, cadat credito,
  et habeat lucrum, quae mutuum accepit, sanctissima ecclesia aut venerabilis domus
quod mutuatum est aurum; etiam hic contra celebrantem mutuum oecenomum aut xenodochum
  aut ptochotrophum aut praesulem monasterii aut asceterii aut aliorum venerabiliam
  collegiorum creditori actione manente. His omnibus etiam in abbatissis muliebrium
     asceteriorum aut monasteriorum valentibus.
1.Si enim omnino sanctissimis ecclesiis aut aliis venerabilibus domibus crediti
 opus fiat, aut in solam necessariam videlicet et inevitabilem occasionem et praeter
      quam non potest, quod imminet, adimpleri, aut in aliam causam utilissimam
  sanctissimae consistentem ecclesiae, licebit praepositis earum usque ad generalem
 hypothecam stare, et nullum speciale pignus creditoribus praebere.

CAPUT VII.
 Si vero etiam perpetuam quispiam emphyteosin accipere praesumpserit, quod non
 licet, aut temporalem quidem, non tamen secundum huius nostrae legis observationem,
   etiam sic cadat quidem de emphyteosi, et quod datum est maneat apud venerabilem
domum, det autem continuo et post casum emphyteomatis, quantum futurus erat solvere,
 si secundum legem subisset emphyteosin, nihil apud eum remanente ex rebus pauperum,
    quae frustra ei per emphyteosin datae sunt.
      1.Haec igitur omnia custodiantur praedictis subiecta poenis: neque
 tabellionibus praesumentibus instrumentis talibus ministrare, sed metuentibus usque
exilium, et ut numquam revertantur, nec si sacra hoc praebeat forma; neque iudicibus
     vel dictare talia instrumenta praesumentibus vel facta suscipere et gestis
monumentorum ea firmare, ne etiam ipsi et cinguli et dignitatis et substantiae casum
     secundum Leonis constitutionem sustineant.

CAPUT VIII.
  Iisdem poenis servandis etiam adversus eos, qui sacrata vasa contra nostram
 legem aut pignori dant aut vendunt aut conflant propter alienationem. Nam et illos
  aequa aut maiori poena dignos esse sancimus, quanto etiam circa sacras res et deo
  dicatas praesument impie agere; nisi tamen aliquid tale fiat, quod diximus, circa
    redemptionem captivorum, ubi animae hominum liberantur a mortibus et vinculis
  inanimatorum venditione vasorum. Simili quippe observatione et super alienatione
 civilium panum custodienda, sicut saepe diximus, eo quod tales esse panes non solum
   in hac felicissima civitate, sed etiam in magna Alexandria et in Theopoli esse
didicimus, forsitan autem tale aliquid et in aliis quibusdam provinciis est. Si enim
    etiam alibi huiusmodi quaedam sit possessio, et in illa lex servetur et suam
       observationem extendat.

CAPUT IX.
   Quia vero verisimile est quempiam in circumventionem huius legis temptare
   pragmaticas nostras formas accipere tale aliquid eis agere permittentes, et hoc
prohibemus in omni persona maiore vel minore, sive in cingulum constituta sive horum
  qui circa nos sunt, sive aliorum quispiam inter populos habitantium. Et sancimus
 nulli penitus licentiam esse talem quempiam pragmaticum proferre typum neque ex hoc
    accipere aliquid [de] sanctissimis ecclesiis competentium aut monasteriis aut
ptochiis aut venerabilibus collegiis immobilium rerum; sed et gloriosissimo quaestori
       poenam imminere centum librarum auri, si quid tale dictaverit, simul et
 suscipientibus insinuationem talis cuiuspiam sacrae formae gloriosissimis iudicibus
  aut aliis quibusdam eandem imminere poenam: et tabelliones succumbere Leonis piae
    memoriae constitutioni, si egerint tale aliquod instrumentum, et deo amabiles
     episcopos aut venerabiles oeconomos sine periculo refutare huiusmodi sacras
pragmaticas formas, magis autem cum periculo suscipere et agnoscere, quia circa ipsum
     sacerdotium periculum sustinebunt, si neglegentes leges has quae ita fiant,
    pragmaticas sequantur formas.
   1.Oportet enim ea, quae communiter et generaliter et in omnium utilitatem
   sanciuntur, potius valere quam ea, quae circa aliquos studentur ad corruptionem
communium agi legum.
 His solis videlicet conducendis et emphyteosi dandis rebus, quascumque putant
 tale aliquid egere.

CAPUT X.
Si tamen voluerint quaedam sub propria gubernatione habere deo amabiles oeconomi
aut aliorum praesules collegiorum, nulli horum, qui in potentatu sunt, neque secundum
  sacrum pragmaticam formam licentiam esse cogere eos aut per conductionem aut per
emphyteosin haec tradere, et qui hoc agit, et sacrilegii subiacere poenae et omnibus
    multis, quae hac sacra nostra lege continentur [suppliciis].

CAPUT XI.  Quia vero cognovimus pessimum aliquod delictum factum et
 apud Alexandrinos et Aegyptios, iam autem et in quibusdam aliis
 imperii locis, quosdam praesumere ipsa venerabilia monasteria vendere
 aut permutare aut donare (in quibus et altare collocatum est et
 sacrum exhibitum ministerium, quale moris est in sanctissimis
 ecclesiis celebrari, sacris quippe lectis scripturis et sacrosancta
 et ineffabili tradita communione, et monachica illic facta
 habitatione), ita ut haec mutarentur ex sacro et deo amabili schemate
 ad privatam mansionem et statum: hoc omnino de cetero fieri
 prohibemus, nulli omnium permittentes haec delinquere. Sed etiam
 factum infirmum omnibus declaramus modis, et pretiorem casum
 imponimus accipienti, et venditorem quoque damnificamus et rei casu
 et pretii amissione, sanctissimae ecclesiae eius loci et
 venerabilibus monasteriis haec tribuentes, quatenus ipsi provideant
 ut, quod male alienatum est, rursus ad monachicam revocent figuram;
 neque hypotheca super his valente, sed etiam ipsa infirmanda et
 monasterio rursus sacro ministerio assignando.

CAPUT XII.
 Sicut autem damnosas alienationes prohibemus, sic etiam damnosas possessiones
 interdicimus. Multae enim apud nos motae sunt quaestiones, ubi quidem minus idonea
   praedia donaverunt sanctissimis ecclesiis aut venerabilibus domibus, aut etiam
    vendiderunt tamquam idonea, cum utique sterilia a principio essent, et ex hoc
 venerabilibus domibus nocuerunt. Interdicimus igitur rectoribus venerabilium domuum
 tale aliquid agere, aut certe cognoscere quia, si non cum omni subtilitate fecerint
contractus, sed faenea quaedam possessio aut damnosa detur ecclesiis aut monasteriis
 aut xenodochiis aut nosocomiis aut aliis venerabilibus collegiis, contractus quidem
pro non facto erit, et recipiet omnino qui dat, quod per circumventionem et fallaciam
  datum est; oeconomus autem, qui tale aliquid egerit, aut abbas aut xenodochus aut
nosocomus aut ptochotrophus aut orphanotrophus aut gerontocomus de suo ei, qui dedit,
 salvabit ex hoc damnum. Si vero sic causa figuretur, ut etiam aliquod aurum pro hoc
 detur, et hoc lucrabitur quidem venerabilis domus, quae faeneum aliquod acceperit;
qui vero dedit aurum, habebit contra eum, qui contractum celebravit, ex hoc actionem,
 sicut praediximus.
   <Epilogus> Haec nobis super ecclesiasticarum aut omnino ptochicarum rerum
 alienatione posita sit lex, Leonis quidem piae memoriae sequens constitutionem, et
 non aliud quidem curans, aliud autem incuratum relinquens, sed in omni terra, quam
Romanorum continet lex et catholicae ecclesiae sanctio, haec extendatur et determinet
    quae sua sunt, et valeat perpetua et custodita et a sanctissimis patriarchis
  uniuscuiusque diocesis et a deo amabilibus metropolitis et ab aliis episcopis et
  clericis et oeconomis et abbatibus et xenodochis et nosocomis et brephotrophis et
orphanotrophis et gerontocomis et omnibus simpliciter rectoribus aliquorum sanctorum
     collegiorum, omnibus imponens proprium robur et licentiam praebens volenti
denuntiare, quae delinquuntur. Laudabilis enim huiusmodi est et calumniatoris fugiet
nomen, qui causam contra legem factam redarguit, auctor pietatis et utilitatis sacris
   domibus factus. Servabunt autem eam nihilominus et nostrae reipublicae iudices
maiores et minores, civiles et militares. et praecipue per omnes diocesis constituti
 gloriosissimi praefecti sacrorum praetoriorum. et medias habentes administrationes,
  quos spectabiles vocant, diximus autem Augustalem et proconsulares et spectabiles
    comites, et alios et Orientis, et qui post illos sunt magistratus, hoc est et
  provinciarum consulares sive praesides constituti, atque defensores civitatum: et
 simpliciter omne civile et publicum et militare auxilium hanc nostram legem tamquam
 in communi utilitate et pro totius terrae pietate positam servet et praevaricatores
subdat poenis, quas primitus diximus. Si quid autem de conductionibus
   ecclesiasticarum rerum aut in aliis capitulis sanximus aut a prioribus nostris
    sancitum est, maneat hoc in propria firmitate neque ex praesenti sacra nostra
  constitutione novandum. Alia enim omnia manere in propriis terminis sinimus, nisi
 tamen aliquid de his habeat, quae hic constituimus, cum sufficiat pro omnibus haec
  lex super id, quod a Leone piae memoriae factum est, omnem adversus ptochicas res
     auferre alienationis occasionem. Tua igitur beatitudo et qui post illam in
   pontificalibus fuerint sedibus, quae a nobis disposita sunt, operi effectuique
  tradere festinet.
 Dat. XVIII. k. Mai. CP. Belisario v. c. cons.



     ►Sources:Coll.II, tit.1; Ep. Theod. 7; Ath. 2, 1; Iul. const.VII.



###### Nov08.htm ######
###### Nov08.htm ######

* NOV. VIII    UT IUDICES SINE QUOQUO SUFFRAGIO FIANT.

 (AD535)

=






=

  Imp. Iustinianus A. Iohanni pp. secundo.

<Praefatio>Omnes nobis dies ac noctes contingit cum omni lucubratione et cogitatione degere
semper volentibus, ut aliquid utile et placens deo a nobis collatoribus praebeatur: et non in vano
vigilias ducimus, sed in huiusmodi eas expendimus consilia pernoctantes et noctibus sub aequalitate
  dierum utentes, ut nostri subiecti sub omni quiete consistant sollicitudine liberati, nobis in
      nosmet ipsos pro omnibus cogitationem suscipientibus. Per omnem namque curiositatem et
    inquisitionem subtilem discurrimus illa agere quaerentes, quae utilitatem nostris subiectis
  introducendo omni eos onere liberent et omni damno extrinsecus illato, citra publicum censum et
iustam legitimamque collationem. Invenimus enim plurimam ingressam causis iniustitiam, et hanc non
olim, sed ex quibusdam temporibus violenter accessisse et nostros subiectos ad inopiam compulisse,
ut ad novissimam ipsi penuriam devenire fluctuarentur et neque consueta et legitima tributa et pro
   veritate pias functiones secundum publicum censum possint sine maxima necessitate persolvere.
   Quomodo enim valerent collatores, cum ex aliquo tempore imperatores semper aliquid lucrari ex
   provectu iudicum cogitarent, et merito hos sequerentur etiam gloriosissimi praefecti, ex hac
      iniustitia et damnis extrinsecus illatis et sollemnibus piis collationibus sufficere ?
1.Cogitatio igitur nobis facta est, quid agentes omnia quaecumque in nostris provinciis sunt,
 uno actu communi ad meliora migraremus. Hoc enim omnino eventurum credimus, si praesides gentium,
  quicumque civiles administrationes provinciarum habent, puris procuraremus uti manibus et omni
abstinere acceptione pro illis, solis contentos eis quae a fisco dantur. Quod non aliter fiet nisi
et ipsi cingula sine mercede percipiant, nihil omnino dantes nec occasione suffragiorum, neque his
   qui cingula habent nec alio omnium ulli. Consideravimus enim quia, licet quaestus non modicus
  imminuitur imperio, attamen nostris subiectis incrementum maximum percipientibus, si indemnes a
 iudicibus conserventur, et imperium et fiscus abundabit utens subiectis locupletibus, et uno hoc
 introducto ordine plurima rerum et innumerata erit ubertas. An certe non omnibus manifestum est,
quoniam qui aurum dat et ita administrationem emit, non dat hoc solum, quantum occasione adinventum
  est suffragiorum, sed et aliud extrinsecus addit amplius occasione commodi administrationem aut
dantibus aut spondentibus? et iam uno principio illicito dato plurimas necesse est manus circumire
eum qui dationem facit, et hoc aurum non de suo forte praebere, sed mutuatum, et ut mutuare possit,
   damnificatum, et computare apud se, quia convenit eum tantum ex provincia percipere, quantum
 liberet quidem ei debita, sortis et usuras, et damna pro ipso mutuo: computabit autem et in medio
   expensas largiores iam et iudicem vel qui circa ipsum sunt decentes, et quendam sibimet etiam
recondere quaestum in tempore sequenti, in quo forte non administrabit. Quapropter eius quod ab eo
  datum est triplum, magis autem, si oportet verius dici, decuplum erit, quod a nostris subiectis
   exigitur. Et ex hoc etiam fiscus imminuitur: nam ea, quae oportebat in fiscum inferri, eo qui
      administrationem habet, puris utente manibus, haec ad propriam utilitatem redigens, qui
 adminstrationem habet, et inopem faciens nobis collatorem, inopiam illius, quae per ipsum agitur,
      nobis reputat. Quanta impia et alia fiunt, ad horum furtorum merito relata occasionem!
Administrationes namque habentes provinciales ad hanc acceptionem respicientes multos quidem reorum
 dimittunt, vendentes eis delictum, plurimos autem innoxiorum condemnant, ut noxiis praestent: et
hoc non solum in pecuniariis agitur causis, sed etiam in criminalibus, ubi de anima est periculum.
   Fugaeque fiunt ex provinciis, et confluunt hic omnes ingemescentes, sacerdotes et curiales et
 officiales et possessores et populi et agricolae, iudicum furta merito et iniustitias accusantes.
  Et non haec fiunt sola, sed etiam civitatum seditiones et publicae turbae plerumque fiunt atque
sedantur: et omnino una quaedam est haec omnium occasio malorum, et accipere suffragium a iudicibus
totius nequitiae est principium et terminus: est quoque hoc sacrorum eloquiorum mirabile et verum,
   quod avaritia omnium sit mater malorum, et maxime quando non privatorum, sed iudicum inhaeret
 animabus. Quis enim sine periculo non furetur, quis non latrocinabitur sine reatu administratorem
     respiciens? illum namque videns omnia auro vendentem, et praesumens quia, quicquid egerit
 illicitum, hoc pecunias dando redimet. Hinc homicidium et adulterium et invasiones et vulnera et
   raptus virginum et commerciorum confusio et contemptus legum et iudicum, omnibus haec venalia
proposita esse putantibus, tamquam aliquid optimorum mancipiorum. Sed neque sufficiemus considerate
 exponere, quanta ex furto provincialium iudicum fiunt pessima, nullo eos praesumente cum fiducia
    redarguere, cum illi repente cingula se emisse pronuntient.

CAPUT I.
Haec omnia apud nos cogitantes et hic quoque participem consilii sumentes eam quae a deo data
nobis est reverentissimam coniugem, et tuae celsitudini causam communicantes et quiddam etiam a tuo
  sumentes consilio, ad hanc sacram venimus legem: per quam sancimus, neque proconsulariam ullam
  neque hactenus vocatam vicariam neque comitem Orientis neque aliam quamlibet administrationem,
  neque proconsularem neque praesidalem, quas consularias et correctivas vocant (quarum expressim
 meminit supposita huic sacrae nostrae legi descriptio, quasque solas sub hac lege ducimus), dare
 aliquod suffragium neque pro administratione quamlibet donationem, neque iudici ulli neque horum
 qui circa administrationem sunt alicui neque alteri per occasionem patrocinii: sed gratis quidem
  sumere administrationes, pauca vero praebere occasione horum quae pro singulis dantur cingulis,
  codicillis et chartis. Nam etiam subiecimus descriptionem huic nostrae sacrae legi declarantem,
 quid competat unamquamque administrationem nostram praebere in sacro nostro laterculo aut in foro
   tuae celsitudinis occasione codicillorum aut praeceptorum: unde et illud adbreviatum est, ne
   praestet illi maximum damnum.

CAPUT II.
 Illud tamen decernimus oportere vicarium Asianae, qui est quoque iudex Pacatianae Phrygiae,
non ulterius quidem ita nuncupari, sed de cetero comitem Phrygiae Pacatianae nominari, et percipere
de fisco quae etiam nunc occasione annonarum et capitorum pro utraque administratione percipiebat,
nihil horum imminuto; non autem duobus officiis uti, sed permixtum et iudicis et vicarii unum esse,
   comitianum existens et nominandum, periculo functionum publicarum et ei et omnibus similiter
   imminente, utpote uno officio constituto, non dividendo penitus, sed per unam continuationem
   militantibus universis : quod accipiet tamen propter duplex periculum annonas et capita, quae
    utrumque pridem percipiebat officium. Non tamen in altera quadam administrare pridem quidem
  vicarium, nunc autem spectabilem comitem quam in Pacatiana Phrygia, non habentem penitus ullum
    participium in aliis Asianae dioceseos provinciis, sed habentem quidem spectabilis comitis
Pacatianae Phrygiae cognominationem, contentum vero in sola Pacatiana, sicut praediximus, Phrygia.

CAPUT III.
   Hoc autem ipsum et in alterutro pridem vicario definivimus (dicimus autem eum qui est in
     Pontica diocesi), ut non duo consistant de cetero, sed unus, comes quidem Galatiae primae
 nominandus et habiturus etiam super milites potestatem, sicut habet et nunc, et utriusque cinguli
  percepturus annonas, non tamen foris primam Galatiam. Nullam enim ei aliam penitus damus habere
potestatem in ulla Pontica regione, sed in sola Galatia prima; officio quidem miscendo et secundum
unam, sicut dictum est, intellegendo et numerando coniunctionem, comitiano existente et nominando,
nulloque penitus eorum ad alios habente aliquam differentiam, sed unum esse officium sub uno iudice
   unius provinciae praesule: omni similiter officio una cum suo iudice circa fiscalia periculum
  sustinente.

CAPUT IV.
   Nulli quoque iudici penitus concedimus neque civili neque militari mittere per civitates
    provinciae quibus praesidet eos qui vocantur loci servatores: scientibus quia, si quid tale
fecerint, ipsi cadent administratione, praesumentes alios in suum officium elevare.

CAPUT V.
 Hoc autem ipsum dicimus et in clarissimo comite Orientis et clarissimo iudice. Et illic enim
   unam administrationem utramque facimus, habente quidem et spectabilis comitis Orientis nomen,
    officio vero uno praesidente, comitiano existenti et nominando; et primae solius Syriae et
Cyristensis praesidente et utriusque administrationis annonas habente. Aequalem namque vicariis et
illum ponimus, ut et ipse cum subiecto sibi officio periculum habeat et pro fiscalium exactione et
 pro civili et publica disciplina.

CAPUT VI.
 Volumus autem omnibus iudicibus nostrarum provinciarum omnes subdi, privatos quidem secundum
quod cinguli proprium est, in omnibus causis et universis pecuniariis et criminalibus occasionibus;
qui vero in militiis constituti sunt, etiam istos nihilominus occasione fiscalium et criminum subdi
  omnibus modis ei. Sed etiam eos qui hinc descendunt ex quolibet foro, qui quascumque execuntur
sententias, licet provinciarum iudicibus non sinere amplius aliquid quam sacra nostra constitutione
   dispositum est percipere sportularum, scientibus quia, si hoc neglexerint, omne damnum ex hoc
nostris collatoribus illatum ipsi persolvent. Damus autem eis licentiam et referre de eo non solum
ad iudices a quibus sunt missi, sed etiam ad nos ipsos, ut nos haec agnoscentes causam competenter
   exequamur. Si autem ipsi aliquos invenerint propter dignitatis et cinguli supercilium nostris
 collatoribus violentias irrogantes, licentiam eis damus et examinare violentias et reos inventos
  privare cingulo et nostrum ordinem in provinciis adimplere, hoc quod etiam veteribus dictum est
legibus. Sicut enim eos omni iniusto lucro prohibemus, ita etiam pure cingulis utentes omni honore
     et reverentia et honestate frui sancimus.

CAPUT VII.
 Sic igitur a nobis cingulis discretis convenit eum, qui hic acceperit administrationem, cum
 dei memoria coram nobis, aut si non vacat, coram tua celsitudine, et qui tuam rexerint sedem, et
 qui semper fuerit gloriosissimo comite sacrarum nostrarum largitionum et gloriosissimo quaestore
sacri nostri palatii et gloriosissimo comite ubique sacrarum nostrarum privatarum, praesente quoque
  et per tempora magnificentissimo chartulario sacrarum nostrorum cubiculorum, qui codicillis his
   apud nos ministrat, iusiurandum dare, nihil penitus nec quodlibet se praebere neque occasione
     suffragii neque patrocinii, neque promittere neque de provincia profiteri dirigere neque
 gloriosissimis praefectis neque aliis cingula habentibus neque qui circa eos constituti sunt, nec
  alteri cuilibet per occasionem patrocinii; sed sicut sine suffragio accepit administrationem, a
publico percepturus annonas (has enim solas accipere eum sinimus), sic eam puris custodire manibus,
    deo et nobis pro ea redditurus rationem. Sciat enim et tua celsitudo et qui post te easdem
 conscenderint sedes, quia, sive ipsi praesumpserint accipere quicquam ab illis qui ad praedictas
  admimstrationes accedunt, sive proceres ipsi, sive etiam officium tuum, ultra ea quae occasione
consuetudinum a nobis eis definita sunt (quae scilicet et sufficere sola putantes dari decrevimus),
  non in parvis poena fiet: sed maximi quidem iudices accipere aliquid praesumentes ab his qui ad
administrationes accedunt, aut etiam permittentes suum officium tale aliquid agere et nuntiatum non
emendantes, non solum quadruplum reddent totius quantum perceperunt, sed etiam magnam indignationem
sustinebunt et cinguli periculum formidabunt; et qui circa eos sunt, et oboediens eis officium, si
   amplius aliquid quam a nobis concessum est temptaverint accipere, ipsique subicientur damnis
  quadruplae redditionis et cadent etiam substantia et cingulo, insuper et suppliciis subiacebunt
  quae congruant delictis eorum.

CAPUT VIII.
  Eos autem, qui ita sine mercede sumunt administrationes, prae omnibus studium habere decet
    fiscalia vigilanter inspicere, et indevotos quidem et egentes necessitate cum omni exigere
fortitudine, in nullo flexos neque pro hoc ipso lucrum aliquod omnino considerantes, devotis autem
paterne se exhibere; deinde nostros subiectos reservare undique sine violentia, nihil ab ullo eorum
  percipientes: sed aequi sint in iudiciis, aequi vero in publicis disciplinis, exequentes quoque
  delicta, innoxios quidem undique custodientes eos qui puri sunt, reis autem imponentes secundum
legem <poenam>, et ita praesidentes collatoribus, tamquam patres filiis, diligentes quidem eos qui
   sunt innocentes, qui vero rei monstrantur, castigantes ac punientes, omnemque iustitiam et in
 publicis et in privatis documentis eis servantes; et non ipsi soli hoc agentes, sed etiam semper
consiliarium talem sumentes et qui circa eos sunt omnes: ut non videantur illi quidem velut innoxii
   esse, per alios autem delinquant atque furentur, hoc quod magis turpius est, ut et participes
  iniustitiarum sumant. Ideoque licebit tuae celsitudini honestiorum quosdam ad administrationes
 dirigere et scientium tributa fiscalia, curialium quippe et aliarum personarum, experimentum sui
dantium bonum et ad magistratus opportunorum. Quis enim non diligat eum et honestate compleri magna
putet, si nostro decreto iudicioque tui culminis ad cingulum veniat, testimonium quidem habens quia
   sit optimus, gratis vero eum suscipiens, non vacans omnino per provinciam ulli pravitati, nec
  quemadmodum quod dedit congreget nec unde colligat aurum, sed ut hoc solum habeat studium, deo
    nobisque semet ipsum commendare et gloria frui optima et repensationem sperare praecipuam?
 1.Si quis autem praeter haec aliquid egerit, et donec in administratione, in qua est iudex,
furti reus appareat, et si probetur aut dans aurum, ut accipiat administrationem, aut accipiens ex
   administratione (utrumque enim similiter noxium est), sciat quia et confiscationem et exilium
      sustinebit et in corpus verbera atque supplicium, ipsum quoque qui accepit ab eo, sicut
 praediximus, malis subiciens maximis. Puras enim exigimus esse provincialibus iudicibus manus, ut
collatores custodiamus. Et istae quidem tam ex legibus quam ex administrationibus imminebunt poenae
     his qui in praedictis administrationibus sunt, si tale aliquid egerint. Damus autem etiam
provincialibus licentiam, si quid apud provinciam iniustum, qui administrationem habet, egerit, vel
si damnis aliquibus aut calumniis subdat nostros collatores, ut deo amabiles episcopi et provinciae
 primates preces ad nos dirigant, exponentes cingulum habentis delicta. Nos enim haec agnoscentes
   dirigimus in provinciam haec examinaturum, quatenus ipse, ubi iniustitiam fecit, illic quoque
    poenas subeat delictorum: ut neque alter quispiam tale aliquid agere praesumat, ad exemplum
  respiciens.

CAPUT IX.
  Necessitatem habente eo, qui administrationem rexit, secundum priores constitutiones, dum
 deposuerit fasces, quinquaginta dies in provincia commorari, publice se monstrantem et ab omnibus
suscipientem conventiones. Si tamen ante quam compleantur quinquaginta dies, fugiens capiatur velut
 aliquod inhonestissimorum mancipiorum, damus licentiam collatoribus detinere eum in provincia et
 omne quod dederunt ei occasione furti hoc exigere, praesente tamen deo amabili episcopo et causam
     ex non scripto examinante, donec reddat omne quicquid furatus ostenditur. Sed etiam ipsos
 provinciales, si senserint administratorum furtum, licentiam habere, magis autem et necessitatem
    haec referre nobis, ut nos cognoscentes, quia omnino auro vendit iustitiam, praedictis eum
 subiciamus poenis: super quod etiam caelestibus suppliciis reus erit, transcendens iusiurandum in
   quo accepit administrationem. Si autem valuerit ex quacumque causa non completis quinquaginta
  diebus ex provincia fugere, tunc comprehensus, ubicumque degere videtur, revocabitur quidem in
  provinciam in qua administrabat, omne vero quod inventus fuerit accepisse restituat quadruplum.

CAPUT X.
 Illud videlicet observandum, nullam esse nostris subiectis licentiam in alio quedam praeter
furtum haec circa iudices agere. Non enim, si videatur vehementissimus indevotis propter fiscalium
  exactionem aut propter delictorum executionem, dabimus subiectis agere aliquid adversus eum: e
diverso autem etiam poenis eos omnium amarissimis subiugamus, si eos, qui puris sunt usi manibus et
fiscalium exactionem cum omni detulerunt subtilitate, postea deponentes administrationem iniuriari
  praesumpserint et non cum omni favore post legitimum tempus provincias relinquentes deduxerint.
  Oportet enim eos qui post hanc nostram legem faciendi sunt clarissimos subiectarum provinciarum
 iudices considerare, quanta quidem fruentur gloria tales apparentes, quantis autem sint incursuri
 difficultatibus legem hanc solvere quantum ad se praesumentes. Erit enim absurdum, si eos quidem,
 qui in vilibus capiuntur furtis, ipsi torquebunt et non primitus quiescant, donec reddant furta,
  ipsi autem innoxii manserint in maximis constituti furtis, et neque apud subiectos erubescentes
   exemplum, cum liceat eis honestis et liberia et undique laudandis ostendi, et a nobis habere
       testimonium et spem.
1.Non sinimus autem nec spectabilibus iudicibus nec alteri alicui quamlibet eis oppressionem
aut iniustitiam inferre, aut civilibus omnino causis communicare: ut et nos eis honestatem servemus
 et illi puritatem nobis devotionemque restituant. Sciant enim omnes subiecti, quia propter eorum
    utilitatem et undique eorum indemnitatem, et ut per omnem, agantur quietem et non cogantur
  provincias relinquere et in peregrinis affligi, propterea praesentem legem scripsimus, deo eam
  voventes et praesentibus venerabilibus maximae eius communisque festivitatis diebus: ut omnibus
      liceat patres suscipere magis iudices quam fures et sollicitatores et eorum substantiis
 insidiantes.
 2.Oportet quoque vos nostros subiectos, scientes, quantam vestri posuimus providentiam, cum
    omni devotione publica sine imminutione tributa persolvere, et neque administratorum egere
necessitate, sed ita devotos vosmet ipsos praebere, ut nobis ex ipsis ostendatur operibus, quia et
  ipsi pro huiusmodi clementia propriam nobis devotionem restituetis et merito habebitis omnem a
iudicibus occasione devotionis favorem et providentiam: illud scientes, [ut] quia iudicibus imminet
undique fiscalium periculum, et manifestum, quia in proprio suo periculo administrationes assumunt:
et vos hoc agnoscentes ex omni modo evitate indevotionem et nolite vestras voluntates ita praebere
    inoboedientes, quatenus eorum egeatis vehementia, quam necessarium est eos assumere propter
 inevitabilem fiscalium exactionem; scientibus vobis nostris subiectis, quia militares expensae et
    hostium insecutiones multa egent diligentia, et non possunt citra pecunias haec agi, causa
    videlicet nullam recipiente dilationem, neque nobis concedentibus despici Romanorum terram
diminutam: qui et Libyam omnem reparavimus et Vandalos in servitutem redegimus et plurima adhuc et
  maiora horum speramus a deo percipere et agere, pro quibus competens est fiscalia tributa sine
     imminutione et devote et secundum definita exigi tempora. Quapropter si vos quidem devote
occurretis iudicibus, illi vero facilem et praeparatam fiscalium illationem in nos exhibuerint, et
 iudicum laudabimus studium et vestram approbabimus voluntatem, et undique una quaedam erit optima
    et consona praesidentium et quibus praesident congruentia.

CAPUT XI.
  Magno itaque deo et salvatori nostro Iesu Christo omnes similiter offerant hymnos pro hac
lege, quae eis dabit et patrias habitare caute et proprias facultates habere firmissime et iudicum
frui iustitia. Nam et nos propterea eam posuimus, ut ex iustitia, quae in lege est, valeamus domino
     deo vovere nosmet ipsos et nostrum commendare imperium, et non videamur despicere homines
oppressos, quos nobis tradidit deus, ut eis per omnia parcamus eius sequentes benignitatem. Ideoque
     quantum ad nos consecretur deo, eo quod nihil in mentem nostram veniens boni pro tuitione
    subiectorum relinquimus. Volentes enim inhonesta haec et servilia furta perimere et nostros
       subiectos quiete a provincialibus iudicibus conservare, propterea festinavimus gratis
administrationes eis dare, ut nec ipsis liceat delinquere et abripere subiectos: quorum causa omnem
  perferimus laborem, dedignantes imitari eos qui ante nos imperaverunt, qui pecuniis ordinabant
administrationes, sibimet ipsis auferentes licentiam administratoribus nocentibus increpandi iuste,
 et ipsi ea quae percipiebant celando iusti putati, et proprios collatores propter hoc abripere a
 malis iudicibus non valentes, unde nec ipsis iudicibus increpare poterant agere caste, occasione
    praedictae causae. Nos autem sufficientem imperio quaestum esse putamus, ut collatores sola
 fiscalia conferant tributa, et nihil aliud extrinsecus quaeratur, quod subiectis omnem commoveat
    vitam.

CAPUT XII.
      Quod autem primitus a nobis dictum est, adhuc maiori opere et subtiliori complecti
existimavimus legislatione, quatenus nostra intentio omnibus fiat aperta. Sancimus enim clarissimos
   subiectarum provinciarum administratores, citra omne factos pecuniarum suffragium, et ab his
   datorum iureiurandorum memores, habere et hanc a nobis licentiam, ut nulla sit ulli apud eos
    penitus fori praescriptio neque in his, quae committuntur ab aliquibus, violentiis neque in
 criminibus et quae hinc oriuntur laesionibus, neque in seditionibus publicis neque in publicorum
tributorum exactionibus, sed omnes similiter subiacere horum iurisdictioni, non expectantium neque
praecepta percipere a iudicibus quibus subiecti sunt, neque nuntiare ad eos, sed contentos esse hac
     nostra lege, per quam omnem eis potestatem praebemus: nemine licentiam habente penitus in
praedictis causis nec privilegio uti quolibet neque ex hoc sibimet impetrare, ut delinquat innoxie:
  Non enim qui omni abstinent acceptione iudices aliud quiddam dei et legis nostroque praeponunt
timori, sed ad illum respicientes servabunt subiectis iustitiam, omnia secundum nostras iudicantes
 et agentes leges.
   1.Quia enim milites et huiusmodi in provinciis constitutos eis subicimus, neque in hoc
egebunt praecepto cuiuspiam proprio aut a nobis aut a nostris iudicibus, sed praesenti lege utentur
  et hanc eis ostendent, ut auxilientur eis utentibus iudiciali fiducia, scientes quia, nisi hoc
egerint, et emolumentorum et militiae sustinebunt casum et in corpus periculum patientur: ut nobis
    nullo alio penitus opus sit iudice, et aut latronum insecutores aut appellatos violentiarum
inhibitores, magis autem fures, aut violentos mittere, occasione quidem quasi rationabili utentes,
ipsos autem omnium pessima facientes. Cum enim iudices provinciarum uniuscuiusque maximorum iudicum
compleant officium et pro omni alio cingulo provinciis sufficiant et ad ea, quae ex nostris legibus
 super eis decreta sunt, quis praesumat aut fori praescriptione aut huiusmodi aliquo apud eos uti?

CAPUT XIII.
Interdicimus autem et gloriosissimo magistro militum Orientis et omnibus nostris iudicibus aut
  latronum insectatores aut violentiarum inhibitores aut armatos aut aliquos tales in provinciam
 destinare. Sciant enim, qui ad hoc institui post hanc legem nostram praesumpserint, quoniam capti
 ab his nostris iudicibus provinciarum et in vincula rediguntur et ad nos causa renuntiata a nobis
 summum periculum sustinebunt: et qui huiusmodi eis praecepta tradiderint, triginta librarum auri
 sustinebunt poenam et maiorem insuper ac vehementiorem nostram indignationem experientur. Oportet
  igitur iudices provinciarum, tantam promeritos a nobis potestatem, sic causis uti, ut iuste et
  legitime sint omnibus metuendi, scientes quia, si data a nobis administratione male et indigne
  utantur a nobis concessa sibi licentia, subiacebunt suppliciis quae primitus diximus, et donec
administrationes habent haec perferentes, et dum eas deposuerint maiori adhuc experientur periculo.
     Non enim damus eis licentiam ante quam legitimum quinquaginta dierum compleatur tempus, a
provinciis in quibus administraverunt discedere aut per occasionem revocatoriae aut per occasionem
  fugae aut per aliam quamlibet causam, scientibus, sicut praediximus, quia, sive ad hanc veniant
felicissimam civitatem sive in quamcumque regionem, ad provinciam denuo revocati, cui praefuerunt,
      poenas sustinebunt, quas prius diximus.

CAPUT XIV.
  Iusiurandum vero dabunt hic quidem, quod superius diximus. Si vero aliquibus in provinciis
existentibus mittantur cinguli codicilli, et coram deo amabili episcopo metropolitano et qui in eis
  primates sunt iusiurandum subibunt, et ita cinguli suscipient actiones: tua quippe celsitudine
 providente, sive in hac maxima civitate perceperit aliquis administrationem sive in provincia ei
  codicilli eius transmittantur a tua celsitudine, ut ipse qui accepit cautionem faciat fisco de
tributorum inculpabili exactione, sicut ipse pure probaveris. Posita sit autem lex haec a nobis in
omnibus administrationibus a nobis nominandis et ex praesenti tempore sine suffragio percipiendis.
  Nam quae praecesserunt, pridem positis subiaceant legibus, nulla poena horum quae in hac nostra
   lege determinata sunt imminente hactenus administrationes habentibus, nisi tamen et ipsi post
    insinuationem huius legis furari capiantur.
     <Epilogus>Haec igitur tua celsitudo universa cognoscens in omnibus gentibus sub se
    constitutis fieri manifesta procuret, sollemniter praeceptis utens apud omnes provinciarum
praesides, ut ipsi cognoscentes nostrum circa subiectos studium et quam habemus circa ordinationem
  iudicum voluntatem, considerent, quanta eis bona participantur, neque imperii medelae pro eorum
      felicitate parcentes.
 Dat. XII. k. Mai. CP. Belisario v. c. cons.
       Edictum scriptum in omni terra deo amabilibus archiepiscopis et sanctissimis patriarchis.
 Traditae nobis a deo reipublicae curam habentes et in omni iustitia vivere nostros subiectos
 studentes subiectam legem conscripsimus, quam etiam tuae sanctitati, et per eam omnibus qui tuae
provinciae sunt, facere manifestam bene habere putavimus. Tuae igitur sit reverentiae et ceterorum
 haec custodire et, si quid transcendatur a iudicibus, ad nos referre, ut nihil contemnatur horum
   quae sancte iusteque a nobis sancita sunt. Si enim nos quidem nostrorum subiectorum miserati,
 quoniam supra fiscalium functionum exactionem etiam maximas sustinent ex furto iudicum violentias
  propter factas provinciarum venditiones, haec auferre per subiectam studuimus legem, vos autem
 neglegentes non referatis: a nobis quidem consecrata sit domino deo, vos autem rationem reddetis
    apud eum pro aliorum iniustitia, si quid non agnoscentibus nobis damnum apud vos hominibus
  inferatur. Sed oportet praesentes vos provinciae et pro eis ac reliquis decertantes manifestos
nobis facere et rectos iudices et transcendentes hanc nostram legem, quatenus utrumque cognoscentes
    hos quidem puniamus, illis autem repensemus. Cumque lex publice proposita fuerit et omnibus
manifestata, tunc sumpta intus recondatur in sanctissima ecclesia cum sacris vasis, utpote et ipsa
      dicata deo et ad salutem ab eo factorum hominum scripta. Facietis autem melius et illic
habitantibus universis hominibus utilius, si eam sculpentes aut tabulis aut lapidibus in porticibus
  sanctissimae ecclesiae describatis, pronam praebentes omnibus horum quae sancita sunt lectionem
atque possessionem.

CAPUT I.
     Si vero pro iudicum puritate hanc habuimus providentiam, palam est, quia multo magis
  defensoribus non permisimus nec quicquam accipere neque dare. Dabunt enim <pro> concessis sibi
    praeceptis in foro gloriosissimorum praefectorum, si quidem maiores sint civitates, solidos
 quattuor, si vero minores, solidos tres, et ultra haec nihil: accipient autem nihil ab ullo, nisi
 aliquis ex fisco sollemnis eis quaestus, aut si nihil ex fisco percipiunt, nihil ultra quam sacra
nostra statutum est constitutione percipiant. Alioquin si quid accipere capiantur aut ipsi aut qui
vocantur eorum chartularii aut alter quispiam, qui circa eos sunt, illi quadruplum restituent quod
  acceperunt, et hac sollicitudine repellentur, insuper exilio perpetuo multabuntur et in corpore
  castigati reddent provinciam viris bonis pro malis defendendam. Eritis autem et in hoc custodes
 vos, et inhibentes quae praeter haec aguntur, et insinuantes, ut neque lateat aliquid horum quae
   delinquuntur neque latendo sit inpunitum, sed omnis aequitas atque iustitia nostris subiectis
floreat. Si vero etiam hactenus iudices non post insinuationem huius legis omni abstinuerint furto,
       sciant et ipsi huius legis poenae se esse subiectos.
  Dat XIII k. Mai. CP. Belisario v.c. cons.
   Scriptum est exemplar edicti Constantinopolitanis habens ita:
    Quantam subiectorum posuimus providentiam, ostendit a nobis nuper posita lex, quam ad
    gloriosissimos nostros praefectos scripsimus. Sed competens est et vos ipsos scire nostram
 prouidentiam, quam circa omnes homines habemus: et propterea legem ipsam et in edicti proposuimus
  figura, ut vos et domino deo ac saluatori nostro Iesu Christo iuste referatis hymnos et nostro
   imperio, quia omnem pro vestra utilitate perferimus laborem.
Notitia horum quae ab unaquaque subditarum administratione debent praeberi causa consuetudinum
quantitatis ab his qui administrationes habent; nullo praesumente extra ea quae supra scripta sunt
       nequaquam requirere aliquid amplius.
      1.Ab spectabili comite Orientis <ita>:
in sacro cubiculo solidos LXIII
 primicerio clarissimorum tribunorum notariorum cum quattuor scriniis sacri laterculi sol. L
    eius adiutori sol. III
 officio gloriosissimorum praefectorum praetoriorum sol. LXXX
    2.A proconsule Asiae ita:
   in sacro nostro cubiculo sol. num. LXIII
primicerio clarissimorum tribunorum notariorum cum quattuor scriniis sacri laterculi sol. num.
      XL
 eius adiutori sol. num. III
      officio gloriosissimorum praefectorum praetoriorum sol. num. LXXX
 3.Ab spectabili comite Phrygiae Pacatianae ita:
       chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
officio gloriosissimorum praefectorum praetoriorum sol. num. L
   4.Ab spectabili comite Galatiae primae ita:
spectabilibus chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
officio gloriosissimorum praefectorum praetoriorum sol. num. L
  5.A vicario Longi Muri <ita>:
       chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
       officio gloriosissimorum praefectorum praetoriorum sol. num. XL
      Et quaecumque administrationes consulariae sunt:
   6.A iudice Palaestinae ita:
spectabilibus chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
       officio gloriosissimorum praefectorum praetoriorum sol. num. XL
     7.<A praeside Palaestinae secundae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
8.A iudice Foenicae maritimae ita:
spectabilibus chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
       officio gloriosissimorum praefectorum praetoriorum sol. num. XL
 9.A iudice Syriae secundae ita:
spectabilibus chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
       officio gloriosissimorum praefectorum praetoriorum sol. num. XL
 10.<A praeside Theodoriadis sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
  11.<A praeside Osrhoënae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
       12.<A praeside Ciliciae primae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
      13.A iudice Cypri ita:
spectabilibus chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
       officio gloriosissimorum praefectorum praetoriorum sol. num. XL
   14.A iudice Pamphyliae ita:
spectabilibus chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
       officio gloriosissimorum praefectorum praetoriorum sol. num. XL
     15.A iudice < ... ita>:
spectabilibus chartulariis tribus sacri cubiculi sol. num. IX
       primicerio clarissimorum tribunorum notariorum sol. num. XXIIII
 eius adiutori sol. num. III
       officio gloriosissimorum praefectorum praetoriorum sol. num. XL
    <A praeside Bithyniae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
 16.<A praeside Hellesponti sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
    17.<A praeside Lydiae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
      18.<A praeside Phrygiae salutaris sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
   19.<A praeside Pisidiae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
  20.<A praeside Lycaoniae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
      21.<A praeside Nouae Iustinianae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
      22.<A praeside Armeniae secundae sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
    23.A iudice Armeniae maioris ita ut supra.
    <A praeside Armeniae magnae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
   24.A iudice Cappadociae primae ita ut supra.
   <A praeside Cappadociae primae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
  25.A iudice Cappadociae secundae ita ut supra.
  <A praeside Cappadociae secundae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
      26.A iudice Helenoponti ita ut supra.
      <A praeside Helenoponti sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
27.A iudice Europae ita ut supra.
<A praeside Europae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
28.A iudice Thraciae ita ut supra.
<A praeside Thraciae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
29.A iudice Rhodopae ita ut supra.
<A praeside Rhodopae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
  30.<A praeside Haemomonti sic:
   spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
 officio gloriosissimorum praefectorum pro iussione sol. 40>
 31.A iudice Cariae ita ut supra.
 <A praeside Cariae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
 32.A iudice Lyciae ita ut supra.
 <A praeside Lyciae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
      33.A iudice Augustanicae ita ut supra.
  <A praeside Augustamnicae primae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 24
     eius adiutori sol. 3
  officio gloriosissimorum praefectorum pro iussione sol. 40>
 Et quaecumque administrationes praesidales siue correctivae sunt:
34.A iudice Libyae superioris ita:
spectabilibus chartulariis tribus sacri cubiculi sol. num. IX
 primicerio clarissimorum tribunorum notariorum sol. num. <XV
 eius adiutori sol. num. III
     officio gloriosissimorum praefectorum praetoriorum sol. num. > XXXVI
     35.A iudice Aegypti primae ita ut supra.
     <A praeside Aegypti primae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
    36.A iudice Aegypti secundae ita ut supra.
    <A praeside Aegypti secundae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
37.A iudice <Augusta>nicae secundae ita ut supra.
 <A praeside Augustamnicae secundae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
   38.A iudice Palastinae tertiae ita ut supra.
  <A praeside Palaestinae tertiae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
39.A iudice Arabiae ita ut supra.
<A praeside Arabiae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
      40.A iudice Eufratesiae ita ut supra.
      <A praeside Euphratensis sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
      41.A iudice Mesopotamiae ita ut supra.
      <A praeside Mesopotamiae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
   42.A iudice Ciliciae secundae ita ut supra.
   <A praeside Ciliciae secundae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
    43.A iudice Armeniae primae ita ut supra.
    <A praeside Armeniae primae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
   44.A iudice Galatiae secundae ita ut supra.
   <A praeside Galatiae secundae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
       45.A iudice Honoriadis ita ut supra.
       <A praeside Honoriadis sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
       46.A iudice Insularum ita ut supra.
       <A praeside Insularum sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
    47.A iudice Mysiae secundae ita ut supra.
    <A praeside Moesiae secundae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
48.A iudice Scythiae ita ut supra.
<A praeside Scythiae sic:
    spectabilibus chartulariis tribus sacri cubiculi sol. 9
    primicerio clarissimorum tribunorum notariorum sol. 15
     eius adiutori sol. 3
  officio gloriosissimorum praefectorum pro iussione sol. 36>
    Pro uniuscuiusque civitatis defensore, si quidem sit metropolites, pro metropoli apud
 gloriosissimorum praefectorum praetoriorum dandis solidis num. IIII, si vero alterius civitatis,
solidis tribus, et ultra haec nihil. Neque enim defensores vel dare iudicibus, nec alteri cuiquam,
  nec accipere volumus, nisi quaedam sint eis ab fisco praestandae consuetudines: scientibus eis
quia, si nuntietur nostrae potestati de aliquo eorum, quia praevaricatur quae a nobis sancita sunt,
  et quod acciperint quadruplum reddem, et officio soluto exilium habitabunt continuum, cum etiam
 prouinciarum iudices, si hoc neglexerint et defensores sinant rapere, non modicam et ipsi poenam
 sustinebunt.
Dat. XIII. kal. Mai. CP. Belisario v.c. cons.
 Scriptum est exemplar huiusmodi Dominico gloriosissimo praefecto apud Illyricum praetoriorum, sed
     ita quidem adiectionibus:
Iusiurandum subeant secundum proprium de hoc factum indiculum sacramenti, cuius exemplar etiam
  directum est tuae celsitudini. Qui vero administrationes suscipiunt, a tua celsitudine directos
 hinc eis a nobis codicillos suscipiant praesente deo amabili civitatis in qua degunt episcopo et
  aliis qui in civitate sunt in iudicio tuae celsitudinis congregatis et officio omni tuo: coram
 quibus et codicillos accipiant et iurent praedictum iusiurandum. Et maxime hoc praecipimus coram
  curialibus agi, quos competens est magna frui et a tua celsitudine et eis, qui eundem cingulum
 optinuerint, providentia et studio: ut et nihil ab eis tu lucreris omnino neque permittas eos ab
   ullo laedi; eos enim, qui hanc nituntur iniquitatem, quatenus et felicissimo nostro auertant
 exercitu et reliquas curiales adimpleant functiones, quia non oportet talia temptari solacia, ut
 possit ad tantam referri tarditatem. Nihil enim nobis commendat tuam celsitudinem, quomodo circa
curiales uniuscuiusque civitatis providentia, quam praeberi volumus istis et a tua celsitudine <et>
a cinguli semper successoribus. Quapropter dum codicillos dederis administrationes accipientibus a
 te ut praesente, hoc eis tuam denuntiare volumus sedem, ut curialibus omnem ferant favorem, nihil
  penitus ab eis accipientes: prohibeant autem et ab aliis eis afferri damna, et agnoscant per te
   quia, si praeter haec aliquid egerint, poenis subiacebunt gravissimis. Sicut enim curialibus
     parcere te volumus, ita et defensorum castigare et retinere avaritiam sancimus, et ab eis
 praesumere accipere a nostris subiectis nisi secundum quod eis ministrat publica res, aut si non
  est aliquod eis publicum solacium, quantum inculpabilis antiquitas definivit: ut ab spontaneis
  ipsis magis quam ab invitis accipiant, et hoc parum et quantum eis ad mediocrem sufficit vitae
gubernationem. Sciant enim quia, si citra haec aliquid acceperint, non solum quadrupli subiacebunt
      poenae, sed etiam exilium habitabunt continuum, prius eis plagis corporeis infligendis.
    Iusiurandum quod praestatur ab his qui administrationes accipiant. <Coll.II tit.3>
  Iuro ego per deum omnipotentem et filium eius unigenitum dominum nostrum Iesum Christum et
    spiritum sanctum et sanctam gloriosam dei genitricem et semper virginem Mariam et quattuor
      evangelia, quae in manibus meis teneo, et sanctos archangelos Michael et Gabriel, puram
   conscientiam germanumque servitium me servaturum sacratissimis nostris dominis Iustiniano et
Theodorae coniugi eius occasione traditae mihi ab eorum pietate administrationis; et omnem laborem
      ac sudorem cum favore sine dolo et sine arte quacumque suscipio in commissa mihi ab eis
  administratione de eorum imperio atque republica. Et communicator sum sanctae dei catholicae et
  apostolicae ecclesiae, et nullo modo vel tempore adversabor ei, nec alium quemcumque permitto,
  quantum possibilitatem habeo. Iuro quoque idem iusiurandum, quia nulli penitus neque dedi neque
 dabo occasione dati mihi cinguli neque occasione patrocinii, neque promisi neque professus sum de
provincia mittere neque mittam, neque occasione dominici suffragii, neque gloriosissimis praefectis
neque aliis famosissimis viris administrationes habentibus neque qui circa eos sunt nec alii omnium
    ulli: sed sicut sine suffragio percepi cingulum, sic etiam pure me exhibeo circa subiectos
piissimorum nostrorum dominorum, contentus his quae statutae sunt mihi de fisco annonis. Et primum
omne habebo studium ut fiscalia vigilanter inspiciam, et indevotos quidem et indigentes necessitate
 cum omni exigam vehementia, nequaquam subinclinatus neque ob hoc ipsum lucrum omnino considerans
 aut per gratiam vel odium exigens aliquem citra quam competit, aut concedo alicui; devotos autem
     paterne tractabo, et subiectos piissimorum nostrorum dominorum illaesos undique, quantum
possibilitatem habeo, custodibo. Et aequus in causis utrique parti et in publicis disciplinis ero,
 nullique parti citra quam iustum est praestabo, sed exequar universa delicta, et omnem aequitatem
servabo, secundum quod visum fuerit mihi iustum: et eos quidem, qui innoxii sunt, undique innoxios
 illaesosque conservabo, noxiis autem impono supplicium secundum legem; et omnem iustitiam, sicut
 dictum est, in publicis privatisque contractibus eis servabo, et si comperero fiscum iniustitiam
 pati. Non ego solum haec ago, sed etiam semper mihi adsidentem talem studebo adsumere et circa me
 omnes, ut non ego quidem purus sim, qui vero circa me sunt, furentur et delinquant; si quis autem
inveniatur circa me talis, et quod fit ab eo me sanare, et eum expello. Si vero non haec omnia ita
 servavero, recipiam hic et in futuro saeculo in terribili iudicio magni dei domini et salvatoris
nostri Iesu Christi et habeam partem cum Iuda et lepram Giezi et tremorem Cain, insuper et poenis,
       quae lege eorum pietatis continentur, ero subiectus.
   Scriptum exemplar huius Dominico gloriosissimo praefecto per Illyricum.

=

   ►Sources:Coll.II, tit.2.3; Ep. Theod. 8; Ath. 4, 1; Iul. const. XV.

=

###### Nov09.htm ######
###### Nov09.htm ######

* NOV. IX      UT ECCLESIA ROMANA CENTUM ANNORUM HABEAT PRAESCRIPTIONEM.

   (AD535)

=






=

  Idem A. Iohanni viro beatissimo et sanctissimo archiepiscopo et patriarchae veteris
 Romae.
 Et legum originem anterior Roma sortita est, et summi pontificatus apicem apud
 eam esse nemo est qui dubitet. Unde et nos necessarium duximus patriam legum, fontem
  sacerdotii, speciali nostri numinis lege illustrare, ut ex hac in totas catholicas
    ecclesias, quae usque ad oceani fretum positae sunt, saluberrimae legis vigor
    extendatur, et sit totius occidentis, nec non orientis, ubi possessiones sitae
inveniuntur ad ecclesias nostras sive nunc pertinentes seu postea eis acquirendae, lex
 propria ad honorem dei consecrata.
     1.Cum enim antiqua iura triginta annorum metis temporales exceptiones
 circumcludebant et, si hypotheca fuerat, paulo longiora eis spatia condonabant, nos
    sacrosanctas ecclesias huiusmodi quidem curriculis temporum nullatenus excludi
 concedimus, et maxime in his rebus in quibus vel laesionem sustinuerint vel quicquam
   debeatur. Sed centum tantummodo annorum lapsu temporalem exceptionem eis opponi
 sancimus, ut maneant per totum supradictum tempus integra iura ecclesiastica et non
possit eis alia praeter centum annorum obviare exceptio, cum hoc tempus vitae longaevi
      hominis plerumque finis esse dignoscitur.
    2.Habeat itaque vestra sanctitas hanc legem catholicis totius occidentis
ecclesiis profuturam et in orientales partes propagandam in quas aliquid sacrosanctae
 vestrae ecclesiae possident: ut sit deo omnipotenti dignum donarium divinarum rerum
tuitio, nec iniquis hominibus impium remaneat praesidium et tutus peccandi locus etiam
  scientibus relinquatur, sed ille servetur innocens, qui re vera innoxius sit, nec
 improba allegatione sese tueatur, tempus pro puritate praetendens.
  3.Quod igitur nostra aeternitas ad omnipotentis dei honorem venerandae sedi
    summi apostoli Petri dedicavit, hoc habeant omnes terrae, omnes insulae totius
     occidentis, quae usque ad ipsos oceani recessus extenduntur, nostri imperii
   providentiam per hoc in aeternum reminiscentes.
     4.Huiusmodi legis praerogativam, sicut supra dictum est, non solum in
 occidentalibus partibus Romanae ecclesiae condonamus, sed etiam in orientalibus, in
       quibus ecclesiasticae urbis Romae possessiones sunt vel postea fuerint.
5.Scilicet omnibus iudicibus maioribus et minoribus, qui Christiani et orthodoxi
      sunt, hanc nostram constitutionem servantibus: nihilominus huiusmodi legis
temeratoribus post caelestes poenas etiam legitimum semper vigorem pertimescentibus et
    poenam quinquaginta librarum auri formidantibus. Hac lege non solum in postea
emergentibus causis suum tenorem exercente, sed etiam in his quae iam in iudicium sunt
      deductae.
   Sanctitas itaque tua praesentem nostrae mansuetudinis legem piissimam sive
sacrosanctam oblationem quam deo dedicamus accipiens inter sacratissima vasa reponat,
et a vobis servandam et omnes ecclesiasticas possessiones servaturam.
     Dat. XVIII. k. Mai CP. Belisario cons.

=

     ►Sources:Coll.II, tit.4; Ep. Theod. 9; Ath. 2, 4; Iul. const.VIII.

=


###### Nov10.htm ######
###### Nov10.htm ######
* NOV. X      DE REFERENDARIIS PALATII.

     (AD 535)

     Idem A. Hermogeni magistro sacrorum officiorum et patricio.

<Praefatio>Cum aliis omnibus, quae in ordinem perduximus competentem, neque ea
quae de spectabilibus nostris referendariis sunt foras relinquere existimavimus a nostra
 providentia, et tanto magis, quanto nobis utiliores constituti sunt. Primum quidem eos
 non in multitudine constitutos nos, utpote multos per eos adiuvemus singulorum facile
 petitiones discentes, plures esse quam dudum fecimus.
1.Sed apparuerunt quidam nostram largitatem in immensum vocantes, et multos quidem
 nobis introducentes supplicantes, multis autem petitionibus usi, ita semper adiectione
 in immensum incompetens causam sic perduxerunt honestam. Nihil enim petenitibus factum
est finitivum, donec in quattuor et decem eorum numerus exiret. Propterea igitur, utpote
     causa forsan a nobis honorata, deinde in multitudine effusa propria imminuatur
  honestate, praevidimus certa eorum numerum comprehendere mensura, non ut, qui sunt,
 auferamus eis concessa (nec enim hoc imperialis est proprium maiestatis: sed ut omnium
  placentium nobis et honeste ministrantium foras aliquos ex his constituamus a nostro
   ministerio, nullo omnino concedimus modo); sed manere quidem eos sancimus secundum
 figuram qua sunt, neminem tamen adici omnino, donec in octo virorum perveniat numerus:
  ut ii perpetue octo <sint> constituti, numero quidem hoc per nullum modum aut tempus
  aucto, festinantibus autem ipsis perpetue invicem transcendere circa nos et imperium
  cura et devotione; nemine licentiam habente neque petere aliquid deinceps tale, sed
sciente quod neque impetrabit petita, pro eadem autem petitione non solum obligatus erit
  poenae auri librarum decem, sed etiam propria spoliabitur militia. Volumus etiam eos
  mensura quidem usque ad dictum numerum contineri, iustitia vero et aliis virtutibus
 augeri et ad maius apparere. Multitudo enim numerosa nihil habet honestum, quoniam in
paucis ex multis quae secundum virtutem est vita salvatur. Maneant igitur secundum quod
   praediximus nunc in eadem figura.
    <Epilogus>Haec autem tua eminentia cognoscens custodiat, ut nullo tempore
   transgrediatur aliquid eorum quae a nobis sancita sunt, sed eos, qui praeter haec
 aliquid agunt, interminatam exigi poenam, quam eis permisimus, quam neque repeti licet
   neque reddi est possibile. Sitque et hoc lex nostra multitudinem quidem expellens,
 introducens vero virtutem, quae non in multis apparet, et praecipue in viris procedat
quidem ex patribus bonis, suam autem vitam constituentes tam in petitionibus indigentium
 quam ad nostrum in eos auxilium. Quae igitur placuerunt nobis et per hanc sacram legem
  manifestata sunt, tua eminentia operi effectuique tradere festinet.
  Dat. XVIII. kal. Mai. CP. Belisario v. c. cons.

=

     ►Sources:Coll.II, tit.5; Ep. Theod. 10; Ath. 22, 2; Iul. const. XVI.


###### Nov11.htm ######
###### Nov11.htm ######

* NOV. XI
     DE PRIVILEGIIS ARCHIEPISCOPI PRIMAE IUSTINIANAE.

      (AD535)

      Idem A. Catelliano viro beatissimo archiepiscopo Primae Iustinianae.
    Multis et variis modis nostram patriam augere cupientes, in qua prima deus
   praestitit nobis ad hunc mundum quem ipse condidit venire, et circa sacerdotalem
   censuram eam volumus maximis incrementis ampliare: ut Primae Iustinianae patriae
    nostrae, pro tempore sacrosanctus antistes non solum metropolitanus, sed etiam
 archiepiscopus fiat, et certae provinciae sub eius sint auctoritate, id est tam ipsa
mediterranea Dacia quam Dacia ripensis nec non Mysia prima et Dardania et Praevalitana
    provincia et secunda Macedonia et pars secundae Pannoniae, quae in Bacensi est
      civitate.
 1.Cum enim in antiquis temporibus Sirmii praefectura fuerat constituta, ibique
 omne fuerat Illyrici fastigium tam in civilibus quam in episcopalibus causis, postea
autem Attilanis temporibus eiusdem locis devastatis Apraeemius praefectus praetorio de
   Sirmitana civitate in Thessalonicam profugus venerat, tunc ipsam praefecturam et
sacerdotalis honor secutus est, et Thessalonicensis episcopus non sua auctoritate, sed
 sub umbra praefecturae meruit aliquam praerogativam.
2.Cum igitur in praesenti deo auctore ita nostra respublica aucta est, ut utraque
ripa Danubii iam nostris civitatibus frequentaretur, et tam Viminacium quam Recidiva et
Litterata, quae trans Danubium sunt, nostrae iterum dicioni subactae sint, necessarium
 duximus ipsam gloriosissimam praefecturam, quae in Pannonia fuerat constituta, iuxta
Pannoniam in nostra felicissima patria collocare, cum nihil quidem magni distat a Dacia
    mediterranea secunda Pannonia, multis autem spatiis separatur prima Macedonia a
  Pannonia secunda.
     3.Et quia homines semper bellicis sudoribus inhaerentes non erat utile
 reipublicae ad primam Macedoniam per tot spatia tantasque difficultates venire, ideo
 necessarium nobis visum est ipsam praefecturam ad superiores partes trahere, et iuxta
    eam provinciae constitutae facilius sentiant illius medicinam.
    4.Et ideo tua beatitudo et omnes praefatae Primae Iustinianae sacrosancti
antistites archiepiscopi habeant praerogativam et omnem licentiam suam auctoritatem eis
impertire et eos ordinare, et in omnibus supradictis provinciis primum honorem, primam
 dignitatem, summum sacerdotium, summum fastigium: ut a tua sede creentur et te solum
   archiepiscopum habeant, nulla communione adversus <eos> Thessalonicensi episcopo
   servanda; sed tu ipse et omnes Primae Iustinianae antistites sint eis iudices et
  disceptatores: quicquid oriatur inter eos discrimen, ipsi hoc dirimant et finem ei
      imponant et eos ordinent, neque ad alium quendam eatur, sed suum cognoscant
archiepiscopum omnes praedictae provinciae, et eius sentiant creationem, et vel per se
   vel per suam auctoritatem vel clericos mittendos habeat omnem potestatem omnemque
    sacerdotalem censuram et creationis licentiam.
 5.Sed et in Aquis, quae est provinciae Daciae ripensis, ordinari volumus a tua
  sanctitate episcopum, ut non in posterum sub Meridiano episcopo sit constituta: sed
 Meridianus quidem maneat in Meridio, nulla ei communione cum Aquis servanda; Aquensis
  autem episcopus habeat praefatam civitatem et omnia eius castella et territoria et
   ecclesias, ut possit Bonosiacorum scelus ex ea civitate et terra repellere vel in
    orthodoxam fidem transformare.
  6.Ut igitur sciat beatitudo tua nostri numinis dispositionem, ideo praesentem
 legem ad tuam venerabilem sedem transmisimus, ut in perpetuum tale beneficium habeat
  patriae nostrae ecclesia in dei omnipotentis gloriam et nostri numinis sempiternam
    recordationem.
   7.Quando autem tuae sedis gubernatorem ab hac luce decedere contigerit, pro
    tempore archiepiscopum eius a venerabili suo concilio metropolitanorum ordinari
  sancimus, quemadmodum decet archiepiscopum omnibus honoratum in ecclesiis provehi,
       nulla penitus Thessalonicensi episcopo neque ad hoc communione servanda.
   Beatitudo igitur tua quae nostra sanxit acternitas modis omnibus ad effectum
       perducere non differat.
  Dat. XVIII. kal. Mai. <Belisario v. c. cons>.



    ►Sources:Ep. Theod. 11; Ath. 1, 8; Nomoc. XIV tit. 1, 5; Iul. const.IX.



###### Nov12.htm ######
###### Nov12.htm ######

* NOV. XII
       DE INCESTIS ET NEFARIIS NUPTIIS.

(AD535)


      Imp. Iustinianus A. Floro comiti divinae rei privatae.

<Praefatio>Pro incestis dudum scriptas ab imperatoribus leges non perfecte
 habere iudicamus, quae eos quidem qui incestis copulantur nuptiis impunitos sinunt,
ex eis autem procedentem sobolem utique inculpabilem existentem privant rebus patris:
ut necessitas sit eos quidem qui peccant sine reatu esse, eos autem qui innoxii sunt
      tamquam peccantes puniri.

CAPUT I.
 Sancimus igitur, de cetero, si quis illicitas et contrarias naturae, quas lex
 incestas et nefandas et damnatas vocat, contraxerit nuptias, si quidem non habuerit
   filios ex prioribus legitimis et inculpabilibus sibi contractis nuptiis, mox ei
 suarum rerum casum imminere, simul autem et ea, quae nomine dotis data sunt ei, in
   nullo potiri, sed omnia aerario assignari, eo quod, dum licuerit nuptias facere
  legitimas, contra leges amaverit, et confuderit quidem sobolem, nocuerit autem et
generi, egerit vero quae impia sunt et scelesta, et talia concupierit qualia plurima
  etiam irrationabilia amovent animalia: sitque ei poena non confiscatio solum, sed
  etiam cinguli privatio et exilium, et si vilis fuerit, etiam corporis verberatio,
 quatenus discat caste vivere et intra naturam se continere, non autem delectari et
amare ultra terminum et traditis nobis a natura etiam his legibus repugnare. Muliere
quoque, si legem sciens hanc quidem neglexerit, incestis autem semetipsam tradiderit
       nuptiis, sub eadem constituenda poena.

CAPUT II.
   Si vero contigerit ex prioribus nuptiis inculpabilibus filios esse ei, aut
  nepotes forte aut ulterius, paternam mox illi accipiant successionem, suae quidem
potestatis patris supplicio facti, pascentes autem eum et alia necessaria praebentes.
     Nam licet legum contemptor et impius sit, tamen pater est.

CAPUT III.
   Et hoc quidem sequens habeat tempus post praesentem nostram constitutionem
 currens: nullo contristando, si caste vixerit; licebit enim nihil peccantes sub hac
  lege non subdi. Quod vero iam transactum est, nec omnino relinquimus innoxium nec
 omnibus modis sub acerba indignatione submittimus. Sed si quae incestae factae sunt
  nuptiae, si quidem contingit eas quolibet modo dissolvi, sine reatu sint; si vero
 haec nostra lex invenerit aliquem post tales nuptias, licentiam ille habeat, ex quo
 omnibus insinuata est, intra duos annos sic sibi copulatam dimittere coniugem, non
  reversuram ulterius ad eum neque separatam quidem figuraliter, pro veritate vero
  coniunctam (forsan enim sic prioribus satisfaciat), sola quarta eius substantiae
parte ad fiscum deferenda, et ad filios, quoniam eis tamquam innoxiis concedimus ut,
      si quidem soli et non cum aliis et ipsis legitimis sint ex aliis nuptiis
 inculpabilibus existentibus, non priventur paterna successione: nisi iuste eos odio
habens pater propter aliam quandam legitimam offensionem a sua excludat successione.
 1.Si vero etiam nuptiae sint aliae prius factae et non offendentes legem, et
    filii inde oriantur, tres quidem partes hereditatis undique inculpabilibus et
  innoxiis relinqui filiis, nisi aliquid offendant aliud, quod eos indignos patris
 secundum legem successione demonstrat; quartam vero filiis iniuriam quidem passis,
innoxiis tamen relinquere liceat, et ipsis inculpabilibus per alia omnia circa patrem
   visis; scilicet praeexcepta ex paterna substantia quarta parte, quam fisco dari
praecepimus Damus autem eis non ex testamento solo, sed etiam ab intestato genitorum
   secundum prius a nobis dictum modum fieri heredes. Hoc eodem valente, si etiam
 postquam prius dimiserit coniugem inceste sibi copulatam, alteram duxerit secundum
legem uxorem, filiis ei et ex priore existentibus et postea, ex legitima procreatis.
 Sic enim prius tempus clementia vincimus: dote quippe praecedenti mulieri danda. Si
autem uxorem non dimiserit intra duos annos, ex quo lex publice fuerit insinuata, et
ipse cadat sua substantia et mulier dote, et sub praedicta fiat poena; talesque filii
  nihil ex paterna substantia habebunt neque materna dote. Sed si quidem fuerint ex
   prioribus nuptiis innoxiis filii ei procreati, illi res accipiunt (post quartam
quippe partem, quae ad fiscum defertur), suae potestatis effecti et patrem alentes et
   aliam ei praebentes sufficientem sanationem, sicut praediximus; dote etiam hic
      incestae coniugis sub fisco facienda. Si vero filii non sint ex prioribus
 inculpabilibus nuptiis haec agenti procreati, tunc totius eius substantiae dominus
    erit fiscus. Hoc enim etiam in postea nubentibus inceste sancivimus, sub [ea]
aequalitate per omnia ponentes eum, qui non dimittit intra praedictum a nobis tempus
 incestam coniugem, cum eo, qui post hanc nostram legem incestas et odibiles quasdam
   nuptias elegit.

CAPUT IV.
  Dubitatum itaque in quibusdam gentibus etiam aliquid de legitimis filios ex
nostra constitutione factis, aestimavimus recte se habere nos tamquam legis patres et
   adicere ei et solvere dubitationem. Etenim cum tali intellectu ab initio legem
    posuimus. Nam et si legitimorum quisquam sit pater, et obeunte eius uxore ex
 hominibus, aut etiam legitime transigente, habuerit quasdam consuetudinem ad aliam
  mulierem, quam licebat etiam legitime ducere uxorem, et fuerint filii ei aut ante
 dotalia documenta, si tamen ea fecit, aut etiam postea, vel etiam soli maneant ante
dotalia filii, secundis aut non procreatis aut etiam postquam nati sunt morientibus,
 aestimaverunt quidam non posse secundos esse legitimos, quoniam praeexistant et ex
  priori coniuge alii legitimi et proprii filii. Quod nullam rectam et consequentem
       habet consonantiam. Si enim huiusmodi filios nos legitimos et proprios
demonstravimus, dotalium documentorum contenti confectione, legitimi vero etiam primi
constituti sunt, in omnibus legitimis pater moritur, et his qui ex prima fuerunt, et
 qui de secunda, licet ante dotalia documenta procreati sunt et nullus post eos post
 documentum dotis natus est, aut etiam natus mortuus; et licentiam lex ei praestat,
  quo vult testari modo in sua sobole: ut tamen non offendat in aliquo legis, quae
mensura certa successionis omnes filios vocant. Venient igitur etiam ab intestato et
 ex testamento (sicut et pater et lex permittit) proprii existentes atque legitimi,
alterutrisque succedent. Quod enim aliud decernimus, cum sufficiat legitima et suorum
 appellatio sub potestate eos ostendere et dare etiam contra testamentum, quae leges
praebent, et omnia habere quaecumque huiusmodi appellationem decent?
    <Epilogus> Tua igitur eminentia, quae placuerunt nobis et per hanc legem
 declarata sunt, agnoscens operi effectuique tradere festinet, praecepto utens apud
 gentium praesides: ut et qui foris sunt homines agnoscant, quia sobolis innoxiae et
    purae curam habuimus et alienigenas atque nostris odibiles legibus aversamur
    copulationes.
Dat. VI. idus Octobr. CP. Belisario v. c. cons. indictione XIV.



    ►Sources:

  Coll.II, tit.6; Ep. Theod. 12; Ath. 11, 1; Iul. const.XXXII.

###### Nov13.htm ######
###### Nov13.htm ######
* NOV. XIII
    DE PRAETORIBUS POPULI.

  (AD535)



    (Based upon the Latin text of Schoell and Kroll's edition)
 .

Idem A. Constantinopolitanis.

<Praefatio>Clarissimorum iudicum vigiliae nomen et honestum et antiquis
Romanis cognitum, quod nescimus quemadmodum in aliam translatum est appellationem et
 ordinem. Patriae enim nostrae vox praefectos vigilum eos appellavit a vigilantibus
 et nihil inperscrutandum derelinquentibus hominibus, cingulis hos praeponens. Vox
enim Graecorum nescimus unde praefectos eos appellavit noctium, tamquam necessarium
     esset sole quidem similiter decumbente exsurgere cingulum, quiescere autem
debilitato. Quid enim erat, propter quod noctium addidit nomen? Si enim quomodo hac
      sola dignitate, quae in noctibus sint non recte gesta, curam habente et
  circumlustrante civitatem hanc habuit appellationem, sed hoc ipsum et civitatis
 cingulum videmus agentem: quatenus nihil esset quod prohiberet super appellationem
    istam etiam dignitatem illam isto nomine vocitari. Si enim dividi dignitates
 possunt, et gloriosum quidem praefectum felicissimae huius civitatis esse diurnum
   iudicem, alios autem noctis, vehementer competentium erraverunt, rectitudinem
  nominum nescimus quemadmodum corrumpentes. Hinc et appellationem istam nebulosam
existentem et obscuram et noctis praenomen fortassis refugiunt omnes et poenam esse
   hanc administrationem aestimant et neque imperialium dignam codicillorum esse
      putant.

CAPUT I.
Nos ergo rem quomodo oportet aspicientes, aestimavimus oportere dignitatem hanc
  a principio incipientem appellatione in totum erigere et ornare. Et nycteparchum
 nullatenus de cetero vocari: curam enim habebunt eorum, quae et in die et in nocte
praeter quod competens est aguntur.
    1.Igitur quoniam antiquis Romanis vehementer praetoris placuit nomen,
 propterea aestimavimus eos praetores plebis oportere nominare, qui ad custodiam et
disciplinam constituti sunt et plebeiam possunt compescere seditionem. Et sicut alii
praetores sunt curiae senatus aut libertatum aut tutorum et talibus praesident, ita
sint et isti praetores super populorum rectitudinem: et nostra quidem voce praetores
    plebis appellentur, graeca vero ista et communi lingua praetores populorum.
    Praetoris enim qualiter est honestum nomen, qualiter non longe constitutum a
consulatu, qualiter vicinum legi affictum, manifestant leges consulatui coniungentes
praetores, secundum eis cum lege dantes ordinem. Et quemadmodum antiquitus consules
      fuerunt, qui magnae praeerant curiae, principes plebis autem, qui plebem
gubernabant, ita et nunc sint praetores quidem senatus, qui ea, quae pridem a nobis
 dicta sunt, agunt, praetores vero populorum hi qui quietem eorum defendunt et quod
      eis expedit provident.
2.Revera enim dignitatem hanc, olim honestam constitutam et in seniore Roma in
usu frequentatam splendide, in temporibus non solum quae imperatores habuerunt, sed
et adhuc longius, et magna civitas haec suscipiens dignitatem non despectam habuit.
   Neque enim in multum veteribus temporibus didicimus aliquos magnas dignitates
   administrantes, quae circa imperium sunt, et post haec non dignatos de hac re
  sollicitudinem fieri: paulatim ita res abiecta visa est et nullae rei digna, ut
neque ex codicillis nostris <fieret>, iaceret autem super gloriosissimis praefectis
felicissimae huius civitatis, et multa ex ordine eorum istam suscipientes dignitatem
   et administrasse eam omnino pessime. Etenim si quis aspiciat antiquitatis eius
  simbolum, vehementer eam qualis pridem erat, et de his quae nunc sunt docebitur;
 cognoscet enim eam et forum proprium et officium commentariensis habentem et alia
    omnia, quae paene civitatis cingulo a legibus deputata sunt.

CAPUT II.
  Quia igitur nos omnia perscrutantes, quae facta sunt pridem, festinamus in
  meliorem ordinem et antiquam honestatem et huius rei reducere ornamentum, ut non
   furta ab eis fiant frequentia et societates cum furibus, et iudicia negligi et
 sperni, et nullius dignae procedant rationis, propterea aestimavimus quae circa ea
 sunt definire. Sancimus enim, quoniam, si propter pecuniarias lites, in quibus non
magnum est periculum nisi in pecuniis solis, attamen dignitates eas iudicant magnae
 et multotiens etiam cum iudices dantur et innumerabiles sollicitudines nobis sunt,
ut non causae sine iudicio procedant: quomodo non competens est de iudicibus, quibus
   super animabus indicantium est periculum, omnem ponere providentiam, qualiter
 alicuius digni efficiantur rationis, nec animam perdant hominis nati quidem semel,
 recipere autem eam, dum perdiderit, non valentis ?

CAPUT III.
Primum quidem sancimus, neminem omnino in praedicta dignitate adesse, priusquam
  a nobis codicillos administrationis accipiat, et nulla ratione praesumere citra
  imperiales codicillos ad curam istam accedere, sed expectare imperium et exinde
conscriptum iudicium. Nos enim nulli praedictam dignitatem tradimus nisi magnificis
  illustribus aut spectabilibus comitibus consistorianis aut clarissimis tribunis
   praetorianis et notariis, qui hanc suscipientes fuerint dignitatem, aut aliter
 administrationes agentibus et apparentibus nobis apti et nostro digni testimonio:
  quatenus eos praedictam habentes honestatem et honorem defendere praesertim pro
 iustitia, propter quod pro animabus est intentio et multis homicidii consueverunt
 litibus habitare et de adulteriis et invasionibus et rapinis et si quid tale est.
1.Oportet ergo talibus criminibus praesidentem virum esse undique honestum et
  inreprehensibilem et huius auditorii dignum et omnis abstinentem furti et puras
 habere manus; habere autem et consiliarium probatum unum. Etenim neque citra usum
consolationis eos derelinquimus, sed unicuique eorum tot solidos occasione annonarum
  annis singulis dabimus, quatenus hi sufficientes his nulli adquiescant furto aut
    venalitati.
    2.Sed neque per dationem fieri omnino, quemadmodum in quibusdam fiebat
 temporibus; neque enim proiectare aurum ulli. In aequali enim crimine efficitur et
 qui dat alicui occasione dignitatis, et qui, si factum fuerit, ab aliquo accipere
    adquiescens secundum dandum ab eo iusiurandum manifestatur.

CAPUT IV.
 Didicimus autem eis ad obsequium esse officia maligna; dicimus autem latronum
 cognitores et beneficialios et cingulorum incisores et aliam multitudinem, quorum
 unumquemque competens est castigare magis quam taliter vivere. Neque enim latronum
cognitorum talis est, quomodo in bonum quid agere, sed in hoc tantummodo cognoscent
fures, in quo lucrum eis et iudicibus eorum venantur. Quae omnia competens est eos,
  qui nunc a nobis in praeturam populi transeunt, odire et aversari et mundis uti
manibus et resecare omnia quae praecepta sunt sive de furto sive de aliis delictis,
et civitatem nobis emundare ab his qui furta operantur bestiis, et viris industriis
 uti ad haec ministris, et proprio officio offerri competenter, quatenus timor eos
 habeat sui iudicis et omnia agant cum vehementia et bona voluntate. Si enim velint
    recte agere et digne iudicio de se, neque multi aliqui fures erunt et furta
celeriter inveniuntur et peccantes minuuntur, timentes dignitatem quam nemo comparet
     pecuniis.
 1.Sed et crimina, vel si vehementia sint, cognoscent, et populares sedabunt
turbas, ita gloriosae huius regiae iudici civitatis, sed nobis ipsis obsequentes, et
 omni dignati <ab> eo honore, tamquam iudices minores a iudice maiore; et evacuent
     eius sollicitudines, nihil eligentes agere quod non est virorum bonorum et
 imperialis testimonii dignum. Si vero aliquando contigerit (hoc quod non optamus)
fieri aliquid in hac civitate incendium, oportet eos praesentes esse et ministrare,
et maximum hoc opus habere, [ut] fures et subtrahentes infelicissimorum res eripere,
et salvare, quantum possunt, res ab ignis violentia. Etenim si circa hanc dignitatem
    facti fuerint industrii, maior eos sedes excipiet et honestior dignitas, et
cognoscent quantum est, quod cum honestate vivitur, quam hanc contemnere, uti autem
  multis manibus, et per eas impie agere et postea egere: propter quod nihil horum
 quae ita congregantur consuevit manere, sed male colligere et statim deperdere. Ut
igitur nostros subiectos iuvare quidem per hanc aestimavimus oportere occasionem et
 solacium tantum eis dare, et homines honoratos ad medium adducere, eorum virtutem
 sentiant subiecti. Habebunt autem spectabiles populorum praetores et consiliarium
  nostro super eos iudicio, sicut diximus, dignum.

CAPUT V.
 Assistebunt autem eis et viceni milites et triceni matricarii, quos nunc nos
  constituimus, dispositionibus obsequentes eorum, et sicubi hi eos qui indecenter
  agunt detinuerint, competenti ordine tradant. Oportet autem eos scire manifeste
    quod, si mundos semetipsos custodierint, et dei auxilium habebunt et nostra
 placatione non fraudabuntur et longior eis dignitas erit. Quis enim bene et recte
       agentem amovere velit?

CAPUT VI.
     Sed si transmittatur aliquis eis a iudicio viri clarissimi praefecti
 felicissimae huius civitatis, quatenus suppliciis subiciatur, scrupulose inquirant
 dignitatem eius, et doceantur, in quibus occidunt hominem aut auferunt membrum aut
tale aliquid, sciscitantes et ab ipso glorioso praefecto, si et hoc praeviderit, ut
  cum subtilitate proferant sententiam aut animam aut membrum alicuius auferendi a
     destinato.
    1.Quemadmodum enim spectabiles praetores populorum talibus honoravimus
  donationibus, dignos eos facientes et codicillis a nostra procedentibus manu et
   annonis et appellatione tanta et aliis quae dudum dicta sunt, ita eos exigimus
 reddere nobis suam puritatem et in omnibus vigilantiam, et cuncta agere aequali et
    iusta conscientia et pura manu. Si enim aliquid apparuerint delinquentes aut
   furantes aut furibus adquiescentes, nisi omnibus resecaverint modis, et dignos
   quidem morte suppliciis subdere, mediocria vero agentes expellere a magna hac
 civitate, ubi nos praeceperimus: sciant, quod ipsi pro huiusmodi reddent rationem
non deo solum, sed et nobis, rei fient et omni damno, quod subiectis contigerit, et
    nostra indignatione, <et> velociter cum infamia a dignitate nostra repelli.
   Propterea et labores sustinemus et expensis magnis adquiescimus, ut non alicui
nostrorum subiectorum inferatur aliqua calumnia et pecuniarum aut animae perditio et
      quae talia constituta sunt, sed omnia cum examinatione fiant competenti.
<Epilogus> Hanc igitur omnes nostram voluntatem per hanc praeceptionem divinam
  et legem cognoscentes, et quia quod expedit vobis nullatenus derelinquimus, pro
nostro orate imperio, sic vos tuente, sic vos proprios aestimante, quae in unoquoque
contingunt, ita paternam in omnibus vobis custodiente providentiam.
  Proponatur Constantinopolitanis civibus nostris.



     ►Sources:Ep. Theod.13; Ath. 4, 2; Iul. const. XXIII.


###### Nov14.htm ######
###### Nov14.htm ######

* NOV. XIV
     DE LENONIBUS.

      (AD535)

    Imp. Iustinianus A. Constantinopolitanis.

<Praefatio>Et antiquis legibus et dudum imperantibus satis odibile visum est esse
     lenonum nomen et causam, in tantum ut etiam plurimae contra talia delinquentes
 scriberentur leges. Nos autem et dudum posita contra eos qui sic impie agunt supplicia
auximus, et si quid relictum est a nostris praecessoribus, etiam hoc per alias correximus
 leges, et nuper interpellatione nobis facta rerum impiarum pro talibus negotiis in hac
  maxima civitate commissis causam non despeximus. Agnovimus enim quosdam vivere quidem
 illicite, ex causis autem crudelibus et odiosis occasionem sibimet nefandorum invenire
   lucrorum, et circuire provincias et loca plurima et iuvenculas miserandas decipere
  promittentes calciamenta et vestimenta quaedam, et his venari eas et deducere ad hanc
    felicissimam civitatem et habere constitutas in suis habitationibus et cibum eis
   miserandum dare et vestem et deinceps tradere ad luxuriam eas volentibus, et omnem
      quaestum miserabilem ex corpore earum accedentem ipsos accipere et celebrare
conscriptiones, quia usque ad tempus, quod eis placuerit, observabunt impiam et scelestam
 hanc functionem implentes; quasdam vero earum etiam fideiussores expetere. Et in tantum
procedere illicitam actionem, ut omni paene in hac regia civitate et in transmarinis eius
  locis et (quod deterius est) iuxta sacratissima loca et venerabiles domos tales sint
habitationes, et causae sic impiae et iniquae sub nostris temporibus praesumantur, ita ut
   etiam quosdam miserantes earum et abducere a tali operatione crebro volentes et ad
  legitimum deducere matrimonium non sinerent. Quosdam autem sic scelestos existere, ut
  puellas nec decimum agentes annum ad periculosam deponerent corruptionem; et quosdam
  aurum dantes non parvum vix inde redemisse miseras, et nuptiis copulasse castis. Esse
    etiam decies milies modos, quos nullus praevaleret sermone comprehendere, cum ad
infinitam crudelitatem perductum sit tale malum: ita ut primum quidem in ultimis partibus
   civitatis esset, nunc autem et ipsa et quae circa eam sunt omnia plena talium sint
 malorum. Haec igitur dudum quidem aliquis nobis secrete denuntiavit, deinde etiam nuper
    magnificentissimi praetores a nobis talia, requirere praecepti haec eadem ad nos
 retulerunt: moxque audivimus et iudicavimus oportere deo huiusmodi commendare causam et
       velociter liberare tali scelere civitatem.
 1.Sancimus igitur omnes quidem secundum quod possint castitatem agere, quae etiam
 sola deo cum fiducia possibilis est hominum animas praesentare. Quia vero plurima sunt
  humana, cum arte et dolo et necessitate quaslibet ad talium luxuriant deduci omnibus
 prohibemus modis, et nulli fiduciam esse pascere meretricem et in domo habere mulieres
  aut publice prostituere ad luxuriam, et pro alio quodam negotio talia mercari, neque
  conscriptiones super hoc percipere neque fideiussores exigere nec aliquid tale agere,
 quod cogat miseras et invitas suam castitatem confundere, neque sperare quia licebit de
  cetero eis vestium donatione aut ornamentorum forsan aut alimenti decipere, ut etiam
invitae sustineant. Non enim permittimus quicquam fieri tale, sed etiam nunc omnia talia
  breviter competenti cura disposuimus, statuentes etiam reddi eis omnem quam contigit
cautionem occasione sceleris huius exponi; et neque permisimus scelestos lenones, si quid
   dederunt eis, hoc ab eis auferre: sed etiam ipsos lenones iussimus extra hanc fieri
 felicissimam civitatem tamquam pestiferos et communes vastatores castitatis factos, et
liberas ancillasque requirentes et deducentes ad huiusmodi necessitatem et decipientes et
 habentes educatas ad universam confusionem. Praeconamus itaque quia, si quis de cetero
praesumpserit invitam puellam sumere et habere ad necessitatem nutritam et fornicationis
  sibi deterentem quaestum, hunc necesse est ab spectabilibus praetoribus populi huius
    felicissimae civitatis comprehensum omnium novissima sustinere supplicia. Si enim
 pecuniarum eos furtorum et latrociniorum emendatores elegimus, quomodo non multo magis
castitatis furtum et latrocinium eos cohercere permittimus? Si quis autem patiatur in sua
   domo quendam lenonem et huiusmodi praepositum operationis habere et haec denuntiata
cognoscens non de domo sua expulerit, sciat etiam decem librarum auri sustinere poenam et
   circa ipsam periclitaturum habitationem. Si quis autem conscriptionem de cetero in
   talibus praesumpserit aut fideiussorem accipere, sciat nullam quidem se utililatem
huiusmodi fideiussionis aut conscriptionis habere. Etenim fideiussor quidem obligatus non
 erit, conscriptio vero omnino invalida manebit; et ipse, sicut praediximus, in corpore
supplicium sustinebit et magna hac longissime civitate expelletur. Mulieres itaque caste
 quidem vivere volumus et oramus, non autem invitas ad luxuriosam vitam deduci nec impie
   agere cogi. Omnino enim lenocinium et fieri prohibemus et factum punimus, praecipue
  quidem in hac felicissima civitate et in eius circuitu, nihilominus autem et in locis
 foris positis omnibus, et quae ab initio nostrae sunt reipublicae et quae nunc a domino
  deo donata sunt nobis, et maxime in illis, eo quod dei dona, quae circa nostram fecit
 rempublicam, volumus conservari pura ab omni tali necessitate, et domini dei circa nos
  munere esse et permanere digna. Credimus enim in domino deo etiam ex hoc nostro circa
castitatem studio magnum fieri nostrae reipublicae incrementum, deo nobis omnia prospera
       per talia opera conferente.
     <Epilogus>Quatenus ergo vos primi nostri cives casta [a] nostra fruamini
  dispositione, propterea hac praedicatione sacra utimur, ut sciatis nostrum circa vos
 studium <et> circa castitatem atque pietatem labores nostros, per quos in omnibus bonis
 custodiri nostram rempublicam speramus.
    Scriptum exemplar gloriosissimo magistro, in quo adiectum est:
     Ut ergo omnibus haec fiant manifesta in nostra habitantibus republica, tua
sublimitas hanc nostram suscipiens sacram legem, in omni dicione praeceptis propriis eam
universis insinuet; <ut> non solum in hac felicissima civitate, sed etiam in provinciarum
      custodiatur locis, domino omnium deo pro alio quodam odore suavitatis oblata.
       Dat. k. Dec. CP. Belisario v. c. cons.



     ►Sources:Coll.III, tit.1; Ep. Theod. 14; Ath. 12, 1; Iul. const.XXXI.



###### Nov15.htm ######
###### Nov15.htm ######

* NOV. XV
     DE DEFENSORIBUS CIVITATUM.

     (AD535)

    Imp. Iustinianus A. Iohanni pp. secundo.

<Praefatio> Nisi velociter revocemus curam defensorum per competens officium, nec
 ipsam ulterius antiquorum nominum habebimus veritatem. Aliis siquidem alia data sunt ab
antiquitate nomina significativa aperte rerum, hoc autem defensorum nomen pure demonstrat
  antiquitatem aliquos praeposuisse rebus, quatenus ex omni eas iniustitia vindicarent
 liberas. Siquidem et propter hoc paterna voce defensores eos vocamus, quatenus eripiant
malis iniustitiam patientes. Nunc autem hoc defensorum valde conculcatum est <in> multis
  nostrae reipublicae partibus, et ita contemptum, ut in iniuria quidem potius quam in
  qualibet iaceat honestate. Siquidem fiunt quidem viri obscuri, decreta vero super eis
   misericordia magis quam electione conficiuntur. Quibus enim non est victus et vita
sufficiens, isti defensorum emendicantes ordinationem ad hanc accedunt curam, et pro alio
 quodam lusu iudicum subiacent voluntatibus. Denique removent eos, quando voluerint, aut
 nihil aut parvissimum delinquentes, et alios in illorum provehunt officium, quasi loci
  servatores eos defensorum facientes, et hoc in anno frequenter in pluribus hominibus
    agentes, ut et officiales et civitatum iudices et harum habitatores in novissimo
 contemptu defensorem habeant. Quae vero aguntur ab eis ad instar non actorum sunt. Nisi
 enim imperaverint provinciarum iudices, nequaquam praesumunt quaedam gesta monumentorum
    conficere apud semetipsos per omnia servientes eis defensores et illorum nutibus
  intendentes solis. Si vero quaedam conficiantur, primum quidem etiam haec venumdant,
    deinde, cum nullum habeant archivum, in quo gesta apud se reponant, deperit quod
  conficitur, et nequaquam invenies apud eos plurimorum temporum poni monumentum ullum
    penitus, sed ad heredes eorum aut alias successiones his monumentis egentes gesta
quaerunt, et horum quae quidem inveniunt, nulla fide sunt digna, alia vero etiam pereunt
et in tantum cadunt, ut in similitudine non actorum sint. Nos igitur quoniam de iudicibus
 bene disposuimus et maiores potestates eorum in gentibus fecimus, et procul ab eis est
inspectio civitatum, propterea credidimus oportere etiam de defensoribus constituere. Fit
    enim sic congruentia utilis, si iudicum sumant officium civitatum defensores, et
    provinciae praeses videbitur quidam iudex esse potius iudicum et ex hoc honestior
  praecedentium apparere; quanto enim quilibet praeest melioribus, tanto maior ipse et
     honestior est.

CAPUT I.
    Interim illud prius sanciendum est, ut nulli omnium sit licentia defensoris
    ordinationem declinare, sed invicem universi nobiliores civitatum habitatores hoc
  ministerium eis adimpleant; hoc enim et prioribus temporibus valuisse et in republica
gestum didicimus. Nulli, nec si honoratus sit magnificentissimorum illustrium dignitate,
 hoc declinare concedimus, nec si militiam habeat honestam neque si proferat privilegium
      suum ex divinis formis, vel si pragmatici sint collati; sed secundum circulum
   habitatoribus civitatis, quorum aliqua ratio est, hoc implentibus, et dum circulus
    expletur, rursus revertentibus ad sollicitudinem et civitati per praedictam curam
    ministrantibus: ut in unaquaque civitate defensor iudex potius quam defensor esse
   videatur, decreto quidem cum iureiurando factus omnium possessorum in illa civitate
     consistentium, sed non in hac urbe degentium;
     1.iusiurandum vero praebens, quia omnia secundum legem et ius aget omnium
   communiter, confirmandus autem, sicut nunc, ex praecepto gloriosissimorum nostrorum
   praefectorum, in biennio vero administrans solo, et removendus a cura. Non habente
   licentiam clarissimo provinciae iudice removendi eum, sed si quid videtur agere non
recte, nuntiare ad gloriosissimos praefectos, ut inde ei fiat curae privatio, unde etiam
 datur.

CAPUT II.
    Nulla existente licentia administratori aut ipsis defensoribus vices agentes
defensorum facere, sed etiam hoc omnibus eis interdicimus modis. Sed neque proprios vices
 agentes per civitates clarissimos iudices destinare nisi ipsos defensores, quos iudicum
   officium complere in civitatibus volumus; ipsosque in omnibus diligentiam adhibere
      civitatibus, in quibus sunt.

CAPUT III.
Et agi apud defensores testamentorum insinuationes et donationum et quidquid talium
   est monumentorum proprium; non valente clarissimo provinciae iudice prohibere quod
   agendum est, aut praecipere quia non velit aliquid agi aut actum non edi. Non enim
  huiusmodi alicuius ei omnino potestatem damus, absurdissimum aestimantes necessariis
rebus cadere homines propter iudicum forte irrationabiles nutus atque praeceptiones: sed
   etiam agere, quaecumque voluerit, et edere, et licet quod agitur tangat provinciae
 praesidem aut quemlibet potentum, neque hoc prohibere. Oportet etenim sic agere eos qui
  in administrationibus sunt aut in qualibet potestate, non ut prohibeant quaedam fieri
   contra. se gesta., sed ita inculpabilem suum praebeant modum, ut nulli detur tempus
   querimoniarum adversus eos. Et sive adfuerit civitatibus iudex sive non, nequaquam
 prohibeatur quispiam agere apud defensores quaedam monumenta in quibuscumque voluerit,
   praeter illa sola, quae iurisdictione egent et ex ipsa iudicum auctoritate pendent.
1.Deinde eos qui et publicas exactiones habent civitatum defensoribus omnibus modis
  auxiliari, et si opus fuerit occasione contemptus contumacium tributariorum monumenta
  conficere, et hoc fieri velociter, et interesse, ut inornate agentes videant, et his
ipsis testimonium perhibere, vel publicum removere tumultum: et absolute iudicum obtinere
 ordinem, et maxime quando absunt. Et officiales provinciae, quicumque in civitate sunt
 illa in qua defensor est, oboedire illi et adiuvare: ut absentibus praesidibus gentium
 nihil videatur deesse civitatibus sub illorum praesentia. Ex provinciali autem officio
habere et exceptorem eis ministrantem et duos officiales, qui ea quae ab eis decernuntur
       adimpleant.
    2.Et iudicare in causis omnibus pecuniariis usque ad aureos trecentos: non
  valentibus nostris subiectis trahere sibimet obligatos apud clarissimos provinciarum
    iudices, si usque ad praedictam trecentorum solidorum quantitatem lis consistat.

CAPUT IV.
  Sed neque pro hoc ipso actores amplius aestimare litem, ut conterant reos et non
    civitatis defensori, sed provinciae deferant iudici. Sed si quid tale egerint et
 sententia manifestet minorem litem esse trecentorum aureorum et studio auctam, ut apud
  provinciae iudicem et non civitatis defensorem examinaretur, solum actorem omni litis
    subdi dispendio.

CAPUT V.
  Et a defensoribus appellationes ad ipsos ferri iudices. Si vero egerint aliquid
iniuriosum circa defensores officiales, tunc provinciarum praesides ulcisci et castigare
officiales. Licentiam enim damus defensoribus, si hoc neglexerint gentium praesides, sedi
   tuae eminentiae haec nuntiare, ut inde detur auxilium eis et vindicta competens: et
    revera defensores eos esse contra delinquentes, habentes iudiciariae [claritatis]
 honestatis imitationem.
1.Et si cadere contigerit civitatis defensorem, mox ad alium ferri decretum, qui ex
  circulo vocatur, cum dudum dicto iureiurando, et suscipere quidem mox curam, decretum
vero nuntiari et confirmari a tuo culmine; et nequaquam defensoribus vices agentes, sicut
   praediximus, dari, ne rursus priori confusioni demus quasi rationabilem occasionem.
2.Praecepta vero faciat tua eminentia per unamquamque provinciam, ut in civitatibus
   habitatio quaedam publica distribuatur, in qua conveniens est defensores monumenta
 recondere, eligendo quodam in provincia qui horum habeat custodiam: quatenus incorrupta
maneant haec et velociter inveniantur a requirentibus, et sit apud eos archivum, et quod
  hactenus praetermissum est in civitatibus emendetur.

CAPUT VI.
  Quia vero etiam defensores civitatum extra omne commodum fient, et pro decretis
 eorum, si quidem civitates maiores <sunt>, quattuor solummodo dabuntur aurei foro tuae
sublimitatis, si vero minores, tres, sicut iam dudum nostris constitutum est legibus. Si
   vero quaedam salaria habent publica, etiam haec secundum consuetudinem percipient.
 1.Audient quoque leviora crimina et castigationi competenti tradent, et eos, qui
maioribus criminibus capiuntur, detrudent in carcerem et mittent ad provinciae praesidem.
 Sic enim fruitur civitas unaquaeque cura iudiciali, et omnis gens sub maiori constituta
iudice maiorem sentiet providentiam; et recidentur plurimae iudicum curae, cum civitatum
  defensores in semetipsis eas imponunt et levigant praesidum, quas pro omnibus habent,
 sollicitudines, ipsi particulariter removentes ea, quae vim patientibus inferuntur, aut
 dubitationes solventes, et honestos, sicut saepe dictum est, eos qui in
 administrationibus sunt demonstrantes. Si vero etiam detineantur ab aliquibus publicae
functiones, gentium praesides defensoribus imperabunt contra detentatores exactiones, ut
      et secundum hoc eos adiuvent.
Si qua vero defensoris praeter haec fiat ordinatio, aut renuerit aliquis defensoris
   officium in semet ipsum veniens, sive dignitatis sive militiae sive privilegii sive
alterius cuiuspiam occasione, iste quinque librarum auri subiectus poenae etiam sic post
eius exactionem ad opera civitatis proficientem cogatur defensoris implere sollicitudinem
Convenit enim unumquemque nobilium semper functionem agere civitatum quas inhabitant, et
      hanc eis conferre habitationis repensationem.
<Epilogus>Quae igitur placuerunt nobis et per hanc sacram insinuata sunt legem, tua
sublimitas in provinciis quibus praeest facere manifesta per programmata propria studeat,
 quatenus agnoscant omnes, quia et maximorum et mediocrium et parvulorum nobis cura est,
et nihil est tale quod a nostra sollicitudine removemus. Partem vero faciat tua eminentia
  suorum praeceptorum, ut ex hoc iam gentium praesides praeparent secundum unamquamque
   civitatem eos qui bonae opinionis sunt nominari defensores secundum circulum, sicut
   dictum est, et decreta fieri communia cum iureiurando in eis habito, et describere
  praedictum circulum, et ita per biennium subintrare curam eos qui subsecuntur, et si
    ceciderit quispiam ex eis, alium introduci: semper quidem decreto cum iureiurando
faciendo, ipsoque, dum futurus fuerit curam suscipere, definitum iusiurandum subeunte, et
 electione eius facienda a deo amabili episcopo et venerabili clero et aliis in civitate
   opinioni studentibus Quod etiam nunc mox fieri convenit, omnibus, sicut dictum est,
secundum hanc nostram generalem procedentibus legem. Nunc autem existentes defensores, si
 quidem placiti videantur, etiam ipsos inscribi circulo et biennio complere curam, et si
  quidem iam biennium in ea cura habent, removeri defensoris sollicitudine, nisi tamen
   voluerint communi decreto teneri eum biennio eodem officio. Si vero nondum biennium
 impleverunt, digni vero videntur communicare circulum, impleant reliquum tempus: ultra
 quod nullus civitatem defendat, sed usque ad hoc solum stet tempus, nisi cuncta civitas
  reluctante nullo elegerit eum; et hoc facto alio biennio suscipiat sollicitudinem et
modis omnibus deponatur, et tunc rursus fiat, quando ipse eum circulus ad hunc adduxerit
 ordinem: ne frequentia et continuatione curae et per quandam machinationem illo semper
  renovando fiat aliquibus infinita praedicta gubernatio. His omnibus valituris in omne
   tempus, quoniam cum toto haec studio et vigilantia et domini intuitu adinvenimus et
      nostris subiectis contulimus.
     Dat. idibus Aug. CP. Belisario v. c. cons.



     ►Sources:Coll.III, tit.2; Ep. Theod. 15; Ath. 4, 24; Iul. const. XXX.


=
###### Nov16.htm ######
###### Nov16.htm ######

* NOV. XVI
DE MENSURA ORDINANDORUM CLERICORUM.

  (AD535)

Imp. Iustinianus Aug. Anthimo sanctissimo et beatissimo archiepiscopo et universali patriarchae.

<Praefatio> Legem nuper scripsimus de mensura ordinationum, et ut non competeret effusas eas esse neque in sanctissima maiore ecclesia felicissimae huius urbis neque in aliis: quam etiam firmam esse et valere secundum omnem suam volumus virtutem. Quia vero intentio nobis est adbreviare quidem ordinationes, hinc autem sanctissimae maiori ecclesiae excellentem expensam ad mediocrem quandam atque portabilem statuere quantitatem, quatenus multitudo ei expensarum minuatur, propter hoc omnem circumeuntes viam et ad praesentem legem venimus, nihil quidem aliter existente priore, sed ex eius procedente voluntate, adhuc autem amplius sanctissimae maiori ecclesiae prodesse valentem.

CAPUT I.

Sancimus enim, si in quibusdam sanctissimarum ecclesiarum, quarum ipsa sanctissima maior ecclesia gubernationem et expensas suscepit, contigerit presbyterum aut diaconum aut lectorem aut cantorem mori, non alium mox extrinsecus introduci, sed considerare. quanta est tunc mensura ibidem ministrantium reverentissimorum clericorum. Et si quidem nondum clericorum minuta mensura est, sed adhuc abundant, quantum ad id quod superius definivimus et eum qui vocatur statutus, nullam fieri pro eo ordinationem, donec numerus in semet ipso restituatur. Si vero deminuta multitudo est, ut necessitas sit, ne desit statutus, alium pro moriente introduci clericum, considerare beatitudinem tuam, si quis est in aliis ecclesiis citra sanctissimam maiorem ecclesiam ex abundanti eiusdem ordinis clericus, et exinde restituere alium, et non novam facere ordinationem. Sic enim, dum ex  eo, quod plus est, semper hoc, quod defuit, impletur, bona et deo amabilis imponitur causae mensura, et sic sanctissima maior ecclesia paulatim debitis liberabitur. Alioquin si quod defuit quidem compleatur introductionibus extraneis, quod vero plus est non minuatur, et plurimum et indefinitum transiet tempus, donec omne quod plus est minuatur.

<Epilogus> Tua igitur beatitudo ea, quae propter sanctissimarum ecclesiarum
utilitatem recte nobis placuerunt, operi effectuique contradere festinet. Etenim si quid fiat praeter haec, scire necesse est eum qui contra hanc nostram legem suscipere ordinationem praesumpserit, nihil hinc utilitatis habiturum, neque reputabitur reverentissimis oeconomis in hac parte facta sanctissimae maiori ecclesiae expensa, sed ipsi ex hoc cognoscent damnum, a semet ipsis hunc suae neglegentiae recipientes fructum.

      Dat. id. Aug. CP. Belisario v. c. cons.

     ►Sources:Coll.III, tit.3; Ep. Theod. 16; Ath. 1, 10; Iul. const.XII.


###### Nov17.htm ######
###### Nov17.htm ######

* NOV. XVII
DE MANDATIS PRINCIPUM.

(AD535)

Imp. Iustinianus Tribuniano quaestori sacri palatii et exconsuli.

Ex libris antiquis, qui iura nominis Romani continebant, non ignorat tua sublimitas, quanta de mandatis principum legum latores in suo quoque volumine conscripserunt. Quia igitur nobis reparantibus omnem vetustatem iam deperditam, iam deminutam, placuit etiam omnibus iudicibus nostris, qui minores vel medias administrationes gerunt, sive inter correctores sive inter consulares sive inter spectabiles ordinentur, non solum codicillos praestare, sed etiam mandata dare, quibus inspectis omnia gubernare laudabiliter possint: ideo librum mandatorum composuimus, qui subter quidem per utramque linguam adnexus est, ut detur administratoribus nostris secundum locorum qualitatem, in quibus romana vel graeca lingua frequentatur, scire eorum sanctionem, ut nihil ex his audeant praeterire, sed saluberrimas dispositiones nostras observantes in perpetuum, nostras provincias nostroque imperio subiectos gubernare festinent. Illustris igitur auctoritas tua, ad quem quaestoria pertinet censura, eadem mandata et in libris legum transcribere et in sacro laterculo deponi praecipiat, quatenus ex his una cum codicillis suscipiendis administratores, quemadmodum possint reipublicae subvenire, non ignorent.

<Praefatio> Iam quidem in generali nostrae pietatis lege omnia declarata sunt, in quibus conveniens est administrationes accipientes eas gubernare, memorantes iusiurandum quod super his praestant. Necessarium tamen aestimavimus etiam nunc percipienti tibi administrationem designare, quod a genitoribus reipublicae nostrae adinventum est, qui ad administrationes directis certa praecepta dabant, mandata principum ea vocantes, secundum quae oportet eos gubernare administrationes.

CAPUT I.

Oportet igitur te pure sumentem administrationem et sine omni suffragio prae aliis omnibus mundas servare deo nobisque et legi manus, et nullum contingere lucrum neque maius neque minus, neque captiosum quoddam facere contra subiectos negotiatione, sed contentum esse solis a fisco tibi ministratis, et tam per te quam per eos, qui circa te  sunt, purum eis undique servare ius. Et festinare primum quidem fiscalia tributa exigi vigilanter, nihil deminuens circa publicam curam requirere, ne forte fiscus inminuatur, et salvare ei undique quae propria sunt. Sicut enim privatos iniustitiam passos adiuvamus, sic et publicam illaesum manere volumus. Collatores namque omni alia calumnia liberi conservati facile et in promptu solvent tributa, et quae in furta prius dantes manebant debentes adhuc fiscalia, haec nunc ipsis fiscalibus exsolventes liberabunt facile se tributis.

CAPUT II.

Deinde conveniens est te providere, ut nulli populi civitatum alterutri seditiones faciant: sed omnem pacem esse civitatibus, dum aequitas etiam hinc nostris subiectis  servatur et neque lucri neque passionis alicuius causa ad aliquam partium declinatur.

CAPUT III.

Sit tibi quoque tertium studium lites cum omni aequitate audire, et omnes quidem breviores et quaecumque maxime vilium sunt ex non scripto decidere et iudicare et liberare homines alterna contentione, et non permittere ultra quam continetur sacra nostra constitutione occasione causalium expensarum damnificari, si tamen sufficientes in datione consistunt. Alioquin etiam gratis lites audire et non permittere ex neglegentia de provincia cui praesides ad hanc currere felicissimam civitatem et nobis molestum esse. Scito namque quia, si quis veniat et aditionem nobis faciat, et a nobis interrogatus, si prius te adiit, deinde dicat te adisse et quod iustum est non impetrare, et hoc verum inveniamus, in te indignationem convertemus. Sin vero cum te non adierit, venire ad regiam hanc praesumpserit civitatem, et remittemus eum cum omni correctione et responsum non dabimus.

CAPUT IV.

Deinde competens est te etiam hinc venientes sive magistrianos sive ex quolibet foro non permittere laedere nec superexigere nostros subiectos. Sed si quis adierit tale aliquid questus, hoc et exequi et indemnitatem ei procurare, et neque permittere alicui proferenti praecepta cuiuscumque fori (haec videlicet quae sollemniter diriguntur formarum et aquae causa et portuum et itinerum sternendorum et imaginum et murorum et domuum destructionis tamquam in publico factae et aliorum talium) damnificare nostros subiectos. Non enim volumus nec per talem causam ullum eis inferri damnum. Ipse vero  omnium horum providebis sine damno omni gestum. Si quis autem, cui tale aliquid iussum est, veniat, omnino non respicias eum nisi sacram nostram pragmaticam ostendat formam pro hoc scriptam; tunc suscipies quidem talem formam, non autem aliquid ages ex ea, antequam ad nos nuntians secundam praeceptionem nostram suscipias.

1. Sed etiam pro ubertate necessariorum et operum civitatum diligentiam habebis, procurans ex civilibus pecuniis patres quae valde necessaria sunt operum facere et pontium similiter et viarum et portuum, in quibus omnino sunt locis provinciae cui praesides portus, et murorum curam habere; et quidquid omnino est publico et civitatibus utile, et cogitabis et facies et nuntiabis. Habebis autem oboedientes tibi et qui in provincia sunt milites, in quibus eorum opus habueris ad ministerium iustum: quos si delinquentes inveneris, subponi castigationi decenti insuper <et> ex emolumentis eorum
satisfieri laesis procurabis.

CAPUT V.

Non permittes privilegiis aliquibus uti nocentes, sed illud solum eis in auxilium observabis, ut undique puri horum quae eis inferuntur <et> innoxii videantur. Homicidia autem et adulteria virginumque direptiones et invasiones et oppressiones ita cum vehementia corriges, puniens delinquentes secundum nostras leges, ut paulatim supplicium alios omnes faciat salvos.

1. Praecipue vero officiales tuos retinebis, non permittens eos subiectos nostros impellere, neque ut videantur quidem subiecti tibi, pro veritate autem tuae praesint voluntati.

2. Festinabis etiam consiliarium et quicumque fuerit circa te assumere virum optimum et purum undique et contentum his quae a fisco dantur. Et si quis praeter spem accesserit et non inveneris eum custodientem tibi fidem iustam, illum quidem expelles, alio vero uteris consiliario, legem et iustitiam cum puris servante manibus.

3. Talem vero praebebis temetipsum omnibus publice et privatim, ut terribilis quidem sis delinquentibus et indevotis circa fiscalia, mansuetissimus autem et mitis omnibus placidis et devotis et paternam eis exhibens providentiam.

CAPUT VI.

Sed neque haec quae dicuntur verba (id est iusiurandum) prompte dare festines aut amplius tempus, sed et cum examinatione <et> in tempore mediocri et non transcendente triginta dierum indutias, ne ex hoc infinitae sint hominibus ad invicem contentiones. Si vero etiam aliquem sub nuncupato verbo feceris, deinde aliquis adierit adversus eum, deduces quidem eum, custodiens datum ei verbum, <et> examinabis negotium verbo ubique servato, et si etiam sententia contra eum necessaria sit, condemnabis eum, et duorum propones electionem, utrum velit dato verbo absolute abrenuntiare et agere quae iudicata sunt, an non. Certe si non hoc, sacris eum terminis restitues, et ibi executionem inferes temperate et cum debita venerabilibus locis reverentia.

CAPUT VII.

Neque autem homicidis neque adulteris neque virginum raptoribus delinquentibus terminorum, custodies cautelam, sed etiam inde extrahes et supplicium eis inferes. Non enim talia delinquentibus parcere competit, sed obpatientibus, ut non talia a praesumptoribus patiantur. Deinde templorum cautela non nocentibus, sed laesis datur a lege, et non erit possibile utrumque tueri cautela sacrorum locorum et laedentem et laesum.

1. Publicorum vero tributorum exactiones et intra templa decenter fieri praeparabis, quoniam fiscalium ratio et militibus, et privatis ipsisque templis et cunctae reipublicae utilis et necessaria est. Auxiliabuntur autem tibi ad hoc etiam deo amabiles ecclesiarum defensores et oeconomi, nullum horum qui fiscalia tributa exiguntur abripientes exactioni, sed neque permittentes violentum aut seditiosum aliquid pati executionem inferentes, scientes quia, si quid tale gesserint, de suo satisfacere fisco cogentur.

CAPUT VIII.

Coges autem publicos executores in suis desusceptis manifesta facere omnia, in quibus ea dederunt, zygocephalorum aut iugorum aut iuliarum aut quolibet modo per regiones nuncupantur, et pro quibus haec et qualibus praediis exigunt, et datorum quantitatem sive in speciebus sive in auro, interminans eis et damnum magnum et manus amputationem, si hoc, quod praecipitur quidem semper, usque nunc autem non custoditum est, non deinceps omnibus servent modis. Si vero, ut adsolet, declinationem inveniant aliquam, dicentes non posse iugorum poni quantitatem, maxime quidem eos malignari putamus, sed tamen nihil hinc laedatur fiscus nec collatores. Fiscus etenim sine praeiudicio omnia sua percipiat, et sollemniter celebrata suscepta percipiant, qui haec exsolverint, nihil exigendi amplius causa vero in nullo laedatur. Et secundum consuetudinem quidem tributa solvantur ab eis et inferantur fisco, nuntietur autem ad gloriosissimos nostros praefectos de istis, primitus cogendis censualibus nuncupatas expositiones subtiliter dare, ut ex hoc fiat causae diiudicatio; et sic interim secundum consuetudinem datis fiscalibus inculpabiliter inferendis: quod autem in his, quae dubitantur, gloriosissimi nostri praefecti iudicaverint, in his, quae moventur, hoc valere; necessitatem habentibus exactoribus, post cognitam veritatem super his quaestionibus, et in illis de cetero quantitatem zygocephalorum et aliorum omnium adscribere, secundum quod a nobis iam ordinatum est.

1. Non permittas itaque aut curialibus aut censualibus, dum vendita sint praedia eorum aut in alias personas mutatur possessio, tergiversationibus uti quibusdam et non transferre a venditoribus ad emptores praedia, sed coges eos omni modo facere mutationes sine damno. Si vero dixerint minus idoneos esse emptores et propterea non fieri migrationem, hoc ipsum examinabis sine quolibet damno. Et si quidem idonei fuerint emptores, coges fiscalium praesules omnibus modis et sine quolibet damno celebrare transpositionem; si vero pro veritate eos inveneris non satis idoneos, coges venditores hoc ipsum profiteri ad gesta, quia periculo eorum transpositio fit fiscalium tributorum in eos, qui ab ipsis emerint; hoc quod etiam in Oriente novimus in multis fieri gentibus. Sic enim neque fiscus nocebitur et fiscalia tributa a possessoribus inferuntur, ut autem alii quidem sint possessores, alii vero collatores. Oportet enim maxime contra possessores fieri collationes, sed non contra non detinentes neque possidentes terras.

CAPUT IX.

Illud tamen te volumus nosse quia, si quando praeceperimus ad alias forte proficisci te provincias, competens est contentum te his quae de fisco largiuntur non gratis expendere neque nostros subiectos atterere, sed ex quibus in provincia consistens expendebas, ex his ipsis et ad alias proficiscens regiones facere expensas, neque angariis collatores adfligentem, neque te neque oboediens tibi officium, sed propriis quidem subiugalibus, propria quoque expensa agere iter; hoc ipsum custodiendo, vel si non ultra terminos properes provinciae, sed propter quandam occasionem necessariam circumeas civitates.

CAPUT X.

Eos autem qui vocantur loci servatores dare iudices in civitatibus provinciae cui praesident, licet spectabiles viri vel clarissimi vel praesides sint, omnibus interdicimus modis. Sed neque si milites aliqui sequantur te, nec illos gratis permittas expendere, sed ex propriis emolumentis. Si vero non hoc egerint, sed ex tributis expenderint et angarias acceperint, omne quidquid damnificantur subiecti hoc ex eorum emolumentis exigens proprio periculo laesis salvabis.

CAPUT XI.

Neque occasione religionum haeresumque quaestionis permittas alicui provinciam commovere aut aliter quandam praeceptionem iniungi provinciae cui praesides, ipse vero providebis cum competenti utilitate fiscalibus, et quae talia sunt perscrutari, et non permittere aliquid circa nostras fieri praeceptiones occasione religionum. Si vero canonicum sit quod quaeritur, una cum metropolita provinciae haec disponere et decernere, sive episcopi dubitent sive alii quidam, et causae dare deo amabilem et decibilem terminum, qui et decentem orthodoxam custodiat fidem et indemnitatem procuret fiscalibus et nostros subiectos servet inviolatos.

CAPUT XII.

Oportet autem te et in hoc omnem ponere providentiam, dum aliquis dignus apparuerit poena, illum quidem punire, res autem eius non contingere, sed sinere eas generi et legi et secundum illum ordinem. Non enim res sunt quae delinquunt, sed qui res possident; at illi reciprocantes ordinem eos quidem qui digni sunt poena dimittunt, illorum autem auferunt res, alios pro illis punientes, quos lex forte ad illorum vocavit successionem.

CAPUT XIII.

Patrocinia quoque iniusta, quae cognoscimus in nostris provinciis fieri, omnibus corrige modis; non sinens ulli aliorum vitas in se suscipere, non ampliare sibi praedia nullo modo ei competentia, non in aliorum laesionem promittere patrocinium, non quemadmodum fraudent fiscum suam virtutem obicere. Neque sit tibi cura, cuiuslibet sint haec agentes dominii; sufficit etenim tibi per omnia ad perfectam fortitudinem et lex et imperii favor.

CAPUT XIV.

Sed etiam suscipientes alienos agricolas sic odio habebis, sic compelles cito reddere quod suscipiunt male, ut, si plurimum manserint inoboedientes, omne quidquid onus provinciae est sic illis possessionibus imponens. Si vero in aliis provinciis agricolae dicuntur esse constituti, litteris uteris publicis ad provinciarum praesides, ut in eas fugientes agricolas confitentes aut convictos tradant possessoribus, et revocentur ad provinciam cui praesides, et inoboedientes vehementer corripies minus idoneorum adiectione. Competens est enim talia studentem [quod] hinc onus et rerum deminutionem in sua facultate cognoscere, ut minoratus cognoscat, quantum est laedere et delinquere in alios. Hoc ipsum age, sive praedia possidentes in provincia sint sive aliquorum aliis competentium gubernatores sint. Oportet enim et possessores illa solum habere quae eis dat lex, et gubernatores alienarum illis praeesse solummodo quae per conductionem aut alium legitimum eis sunt tradita modum, extraneis autem abstinere, et non providere quidem aliis, laedere vero alios et sibimet lucrum impium hinc acquirere.

CAPUT XV.

Titulos autem imponere praediis alienis aut ergasteriis in civitatibus constitutis, et superscribere sua vocabula ita praesumentibus periculosum constitues, ut agnoscant, quia haec agentes ipsi suam substantiam applicabunt fisco. Si enim causam soli imperio et fisco datam temptaverit aliquis abripere, in suis agnoscat experimentum et suis rebus titulis impositis publicis fiat aliis exemplum abstinentiae, qui si isdem implicantur malis, similibus poenis subdentur. Haec igitur omnia observa, sciens nostram circa te voluntatem atque sententiam, qualis quidem erit delinquente te, qualis autem probato et nostra sequente praecepta ac leges.

CAPUT XVI.

Mox autem ut ingredieris provinciam, convocatis omnibus in metropoli constitutis (dicimus autem deo amabili episcopo et venerabili clero et nobilibus civitatis), insinuabis haec nostra sacra praecepta sub gestorum insinuatione, et propones exemplar eorum publice non solum in metropoli, sed <et> in aliis provinciae civitatibus, transmittens ea per officiales tuos sine damno, ut omnes agnoscant, in quibus suscepisti cingulum, et videant, si haec conservas et nostro dignum temet ipsum ostendis iudicio.

CAPUT XVII.

Haec conservata apud te faciunt praesentem tibi cingulum diuturniorem et gloriosiorem: si quidem super alia neque armis uti non militantem aliquem permittes; haec te et deo et legibus et nobis carissimum constituunt. Sed et illud providebis ut, si quis eorum, qui populum in turbas sollicitant, temptarit aliquando ab hac magna civitate fugere aut solus aut cum aliis et venire in provinciam cui praees, quatenus investigare de hoc et examinare cum omni subtilitate et cum cautela constituere et nuntiare hic, si forte dignae inquisitione sint personae et adduci ad hanc felicissimam civitatem et poenas sustentare. quas lex de talibus constituit.  Dat. k. Mai. CP. Belisario v. c. cons.


     ►Sources:Coll.III, tit.4; Ep. Theod. 17; Ath. 4, 3; Iul. const. XXI.


###### Nov18.htm ######
###### Nov18.htm ######

* NOV. XVIII
      DE TRIENTE ET SEMISSE ET SUCCESSIONIBUS FILIORUM ET NEPOTUM NATURALIUM
    VEL COLLATIONIBUS VEL DISTRIBUTIONIBUS, NEC NON LITTERARUM
AUT ANNUMERATIONUM ATQUE RERUM EX QUIBUS DETINENT INFITIATIONIBUS.

  (AD536)

 Imp. Iustinianus A. Iohanni pp.

<Praefatio>Iam quidem magnae huic et, ut ita quis dicat, bene a deo constitutae
  reipublicae, dicimus Romanorum, plurima de testamentis disposita sunt, et pleni legum
codices de talibus consistunt, et non solum antiqui sapientes haec scripserunt aut piorum
     potestas imperatorum, sed etiam a nobis iam non aliquo priorum principum minus
   legislationes prolatae sunt. Deum vero considerantes semper et quatenus ei placiti
videamur et aliquid bonorum dignum in nobis agamus, nitimur aliquid adinvenire semper et
naturae consequens et quod possit priora corrigere. Frequenter igitur et alia vice mirati
  sumus, quomodo legitimis et benivolis filiis, quibus agunt gratias parentes quibusque
  quod relinquitur iam etiam debitum vocant, solum triuncium definierunt ex necessitate
derelinqui, reliquum vero iacet in voluntate parentum, et capiunt quidem cognati omnia et
   extranei vel cum libertate servi, filii vero, licet multi consistant, etiamsi nihil
 offenderint parentes, confunduntur et triuncium divident solum, vel si decem forte aut
 amplius fuerint, et pauperes erunt filii donec vixerint patres idonei.

CAPUT I.
Haec nos moverunt corrigere legem, et non eam despicere semper erubescentem, talique
  modo determinare causam, ut, si quidem unius est filii pater aut mater aut duorum vel
 trium vel quattuor, non triuncium eis relinqui solum, sed tertiam propriae substantiae,
hoc est uncias quattuor, et hanc esse definitam mensuram usque ad praedictum numerum. Si
 vero ultra quattuor habuerit filios, mediam eis totius substantiae relinqui partem, ut
     sexuncium sit omnino quod debetur, singulis ex aequo quadriuncium vel sexuncium
   dividendum, et hoc non sub iniusta circumstantia rerum (forsan enim etiam hic alii
  iniustitiam patiuntur, aliis quidem meliora aliis vero deteriora percipientibus), sed
  quod contigerit unumquemque per omnia aequum esse in qualitate et in quantitate, sive
    quis illud institutionis modo sive per legati (idem est dicere et fideicommissi)
relinquat occasionem. Licebit enim ei reliquum octouncium forte aut sexuncium habere, et
  largiri sicut voluerit filiis ipsis aut cuilibet extraneorum, et natura primo curata
 competenter, sic ad extraneas largitates accedere. Hoc servando in omnibus personis, in
quibus ab initio antiquae quartae ratio de inofficioso lege decreta est.

CAPUT II.
Excipiatur autem a nobis de curialibus nuper posita lex, quae filiis curialibus aut
filiabus curialibus nubentibus noviuncium omnino dari vult, reliquo triuncio a parentibus
    secundum potestatem dispensando; omnibus aliis de inofficioso positis legibus et
   praecipue nostris in sua virtute servandis et de ingratis filiis et de non talibus,
     praeter solam quantitatem, quam ad praesens auximus, secundum omnes praedictas
      definitiones.

CAPUT III.
     Prohibemus autem et illud grave existens et habens quidem aliquam legalem
  occasionem, in diram tamen incidens crudelitatem et amaritudinem. Novimus enim aliqua
    testamenta, secundum quae morientes non paterne nec ut viros oportebat, sed nimis
   molliter atque remisse fecerunt institutiones: uxoribus si quidem omnem reliquerunt
  suarum rerum usumfructum, filiis autem proprietatem nudam. Quamobrem arbitror studium
    esse huiusmodi testamentis uxorem etiam proprietatem acquirere, filiis forte fame
 peremptis. Unde enim in medio etiam gubernentur et cotidianum habeant cibum, nihil eis
  derelicto, uxoris ira forsan et irrationabili intercedente, quae etiam eis cotidianam
  gubernationem abripiat? Non licebit igitur de cetero ulli omnino filios habenti tale
 aliquid agere, sed modis omnibus eis huius legitimae partis, quam nunc deputavimus, et
    usumfructum insuper et proprietatem relinquat, si vult filiorum non repente fame
 morientium, sed vivere valentium vocari pater. Et haec omnia dicimus non in patre solo,
 sed et matre et avo et proavo et adiunctis unicuique feminarum personis, id est avia et
       proavia, sive paternae sive maternae sint.

CAPUT IV.
     Neque illo de cetero servando in nepotibus et pronepotibus non suis et sub
 potestate, minus tertiam partem eos habere. quam eorum parentibus viventibus oportebat
 relinquere testatores. Non enim excepimus ulterius nepotes, qui ex filio paternis avis
   accrescunt, ut illi quidem integram accipiant partem, quantam eorum pater acciperet
 vivens, nepotes autem ab avo per mediam filiam venientes, aut avia paterna aut materna,
 minus tertiam accipiant: sed unum ordinem in omnibus ponimus nepotibus et pronepotibus,
  non ferentes feminam a masculo in talibus minui. Neque enim masculus ipse in se neque
 femina solum ad nativitatis propagationem sufficiens est, sed sicut utrumque coaptavit
      deus ad generationis opus, ita et nos eandem utrisque servamus aequalitatem.
 1.Sed nec usque in hoc statuimus legem. Haec enim dicimus et in illis filiis, qui
ex nuptiis sunt legitimis, licet non sint secutae nuptias dotes, sed affectus indubitatus
    et manifestus inter coniuges existens filios praestet esse legitimos Dotem etenim
 celebrant nuptiae, nuptias autem dotes non faciunt, sed coniunctorum affectus. Hoc idem
obtineat et in his, qui ex posteriore affectu cum dotibus secundum nostras constitutiones
  legitimi fiunt. Et haec sit sanctio legitimae soboli.

CAPUT V.
 Consideremus autem aliquid et ad solam naturam clemens. Multi namque molesti sunt
   nobis semper, precesque crebrae et flentes filii: et semper equidem clemens aliquid
  definimus, sed quia non hoc cum lege agimus, erubescimus. Ideoque causae etiam legem
    adicientes ipsi quidem populos removebimus, dabimus autem omnibus habere ex lege
  remedium. Quia enim testari naturalium filiorum patribus etiam ipsis dedimus legitima
quidem existente prole usque ad unam solam unciam, quam habebunt una cum matre (hoc quod
 etiam prius fuit), filiis autem non existentibus legitimis et usque ad medietatem totae
    substantiae, hoc dicunt a nobis positae leges, non in testamentis solam patribus
    concedentes hoc agere, sed etiam aliis munificentiis, quas et superstites donant.
 Praesens autem de his quae ab intestato sunt loquitur et novi aliquid introducit. Nunc
  enim si quis moriens legitima sibi penitus sobole non existente (filiorum dicimus aut
 nepotum aut ceterae successionis), neque uxore legitima, proinde moriatur non disposita
substantia, et veniat cognatio forsan aut certe manumissor bonorum possessionem movens et
  insurgens, aut etiam nostrum aerarium (nec enim illi, quantum ad hoc, parcimus), sit
autem ei domi, donec vivit, libera mulier in habitu concubinae cum eo degens, et filii ex
 ea (talibus enim solis haec sancimus, ubi omnino indubitata est sive concubina in domo
 habita sive naturalium ibidem prolis et nutrimentum), damus eis et intestato parentibus
 morientibus duas habere uncias paternae substantiae cum matre partiendas, quanticumque
fuerint filii, ita ut pro portione unius filii et mater accipiat. Et haec dicimus, si uni
  concubinae cohabitaverit et filios ex ea habuerit, aut praediscedente concubina morte
 forsan aut divisione filii domi sint; tunc enim damus eis ab intestato duarum unciarum
  successionem. Si autem confusa concupiscentia ita fiat, et alias superinducat priori
concubinas et multitudinem habeat concubinarum fornicantium (sic enim dicere melius est)
 et ex eis filios faciens moriatur, multas simul relinquens concubinas: odibilis quidem
 nobis iste qui talis est, procul autem omnibus modis ab hac lege expellatur. Sicut enim
si quis legitimae uxori coniunctus alias superinducere non poterit matrimonio consistente
   et ex eis legitime filios procreare, sic neque post cognitam, quemadmodum diximus,
  concubinam et ex illa filios dabimus, si et aliud opus libidinis egerit, etiam hoc ad
 successionem eius introduci, si mortuus fuerit intestatus Nam si hoc non constituimus,
 erunt indiscretae mulieres, quam maius aut quam minus amaverit, indiscreti etiam filii:
et nos non praebemus luxuriantibus, sed caste viventibus legem. Non autem distinguimus de
     filiis, sive masculi sive feminae sint. Sicut enim natura nihil circa haec arte
ratiocinatur, ita nec nos alteram in masculis et alteram in feminis secundum hoc ponimus
legem. Valebit ita, que haec lex nobis in futuris, et maxime omnium haec, quoniam earum.
 quae dudum non recte tenebant, plurima et emendavit et explanavit, et quod praeteriit,
     non potest ab ea, quae nondum erat, regulis subici. Haec a nobis de praedictis
      successionibus sint sancita.

CAPUT VI.
    Illud quoque bene habere credimus hac lege complecti. Prioribus enim legibus
 volentibus in collationibus, si quidem sine testamento morerentur parentes, collationes
 secundum earum virtutem fieri, si vero testati, nihil dicentes de eis, locum non fieri
collationibus, sed et res habere per dotem forte aut alio modo datas et quae sunt relicta
  defendere: nos sancimus non esse omnino talem opinionem, sed sive quispiam intestatus
 moriatur seu testatus (quoniam incertum est, ne forsan oblitus datorum, aut pro tumultu
      mortis angustatus huius non est memoratus), omnino esse collationes et exinde
aequalitatem, secundum quod olim dispositum est: nisi expressim designaverit ipse, velle
 non fieri collationem, sed habere eum, qui cogitur ex lege conferre, et quod iam datum
est, et ex iure testamenti; omnibus, quae prius de collationibus a nobis sancita sunt, in
 sua virtute manentibus.

CAPUT VII.
 Et quod saepe nobis iudicantibus placuit, necessarium credidimus nunc partem fieri
 praesentis legis. Frequenter enim quidam plurimorum filiorum constituti patres, deinde
putantes mox substantiam dividere, ut a fraterno certamine eos servent, ad maiores adhuc
 et saeviores eos contentiones adducunt. Cum enim oporteret, si hoc vellent, aut aperte
 omnia dividere in testamentis suis aut si non hoc, vel partes facere et eas subscribere
  et sic indubitatam dare filiis divisionem: at illi non hoc faciunt, sed partem quidem
 aliquam per se ipsi scribunt, et neque hanc continue, sed forte interscriptam alterius
 cuiuspiam litteris et in descriptione abiecta et nulla custodia digna positam, residua
  vero pars nequaquam illorum est manus, sed subscriptoris cuiuspiam forte corrupti aut
 cuiuscumque; et hinc illis litium occasiones decies milies, utrum haec voluntate gesta
sint patris, an alicuius est artifices operarii certaminis et contentiones et ad favorem
   partes alicuius scribentis. Haec nos molestare de cetero nostros subiectos nolentes
 sancimus: si quis voluerit suas res filiis dividere aut omnes, aut etiam aliquas forte
   relinquere praecipuas, has maxime quidem, si possibile est, dicat in testamento et
      indubitatam det filiis hinc utilitatem. Si autem non hoc agit propter aliquas
 necessitates, quae plurimae circumadsistunt hominibus, licet tamen descriptiones facere
    rerum quas partire voluerit, et subscribere omnibus aut ipse aut filios universos
subscribere praeparare, inter quos res dividet, et ex hoc causae dare indubitatam fidem;
 et quod secundum hanc fit speciem. ratum sit atque firmum aliaque cautela non indigens.
     Si vero aliquis non hoc egerit, sed dispersam sic et plerumque sine testimonio
 subscriptionem fecerit, sciat nihil hinc filiis sese praebiturum utilitatis, sed quasi
   nihil sit factum, divident substantiam filii, incertas et plerumque sine testimonio
conscriptiones non sequentes, neque iudicibus causae, quos iudices familiae herciscundae
leges appellant, has sequi cogendis. Oportet enim providere subtiliter cautelae filiorum
  et non aliud quidem munire. aliud sub errore relinquere, quod difficilium insuper et
      insolubilium, crebro etiam crimina ferentium causarum occasionem praestet. De
  successionibus itaque et de collationibus et aliis, quae praedicta sunt, usque in hoc
      sancitum sit.

CAPUT VIII.
 Studium vero malivolentiae, quod fit ab aliquibus, necessarium nobis fecit plebis
denuo legislationem approbare, quam per quaedam suorum protulit tribunorum, quae Aquilii
    nuncupationem ab illo suscepit, secundum quam pro abnegatione duplicibus subdebat
  exactionibus malevolentes et abnegare temptantes; ubi etiam aliae quaedam actiones ad
    eundem coaptatae sunt ordinem. Sed paulatim putata clementia oblita est iniquorum
enutrire malivolentiam. Quamobrem etiam nobis necessarium visum est indecentes et turpes
  abnegationes praedictae poenae subicere. Si enim protulerit aliquis scripturam, alter
autem eam negaverit, cum litteras eius habeat, ita ut necessitatem patiatur actor causas
   pati circa probationem eius, aut litteras quidem suscipiat, dicat autem non solutum
   debitum sibi, et probaverit hoc legitimis modis actor. condemnationem adversus eum
  duplicem in utroque casu fieri sancimus; non quia amarioribus legibus delectamur, sed
quia lites horum minores efficimus, quatenus timore poenae citius dicant, quod confiteri
 competit. In talibus itaque omnibus modis condemnationem hoc fieri volumus modo, et si
 praeter haec egerit, iudicem scire, quia transcendens legem ipse tenebitur his poenis.
   Haec autem dicimus, nisi probationibus actor abrenuntians sacramento rei nunc usque
 negationem factam solvi voluerit. Si enim tale aliquid egerit, si quidem mox ab initio
   post abnegationem intulerit iusiurandum, et ille continuo confessus fuerit quod in
 negationem deductum erit, sine periculo erit quantum ad duplum. Si vero longiori facta
 lite tunc actor inferat sacramentum, at ille etiam sic, quod infertur, profiteatur, de
dupli quidem cum eximimus poena; omnes vero expensas, quae usque tunc factae sunt propter
   probationes actori, iureiurando eius definitas, exsolvere cum qui ab initio quidem
 negavit, postea vero confessus est, iubemus. Si quis autem adnumerationem in se factam
pecuniarum negans, postea utatur solutionibus a se factis, tali nullam utilitatem horum,
 quae vere soluta sunt, esse sancimus, sed totum eum debitum exigi praecipimus, et hanc
      solam sustinere negationis poenam (hoc quod etiam quidam ante nos imperatorum
      constituit), nullo iudicantium neque in hoc flectendo, sed integritatem legis
  custodiente. Si autem etiam reus proferat litteras actoris, deinde ille eas neget, at
 ille probet eas: non solum illud reputetur, de quo negatio fuit, sed etiam tantum aliud
adiciat Hic quoque de iurisiurandi datione similiter etiam in actore introducatur ratio.

CAPUT IX.
    Si vero lis agatur per curatorum forte constitutas personas, quae curatores
respiciunt, huiusmodi negationis poenam, quando in ipsorum curatorum fuerit litteris, non
adversus eos quorum sunt curatores, sed adversus eos ferri qui turpem et indecentem hanc
negationem fecerunt. Si vero aliud condemnationis augmentum aut in duplum aut in triplum
  aut in quadruplum ab antiquis legibus aut principum introductum est constitutionibus,
 maneat quidem illud secundum propriam formam, sicut nos illud in nostris Institutis et
   Digestis et Constitutionum sancivimus libro: hoc autem nunc augmentum priorum sit.

CAPUT X.
Illud quoque in iudiciis arbitramur oportere melius quam omnes ante nos determinare
 et constituere. Si quis enim conventus fuerit res habere alterius, ille vero dicat non
esse res illius, de quo dicit actor, et cogatur, qui actionem inferet, aut documentis aut
testibus aut aliis uti laboribus, ut ostendat res illius esse, postea vero is, qui semper
abnegaverat illius haec non fuisse, uti voluerit illius iure et dicere, quia ex hypotheca
 aut aliis causis in illam personam relatis propinquior est quam ille, qui causam movet:
   aliae quidem sententiae vacent, quae prioribus nostris placuerunt, mediocris autem
     quaedam et clemens et ipsi causae conveniens poena abnegantibus inferatur. Pro
 abnegatione namque circa haec et actoris laboribus, dum adhuc causa dicitur, ad actorem
  transferatur rerum, de quibus est quaestio facta, possessio, licentiam habente eo qui
  hanc reddet, si qua iura habeat ex illa persona, de qua prius negationem passus est,
     competentia sibi, haec proponere et legem et iustitiam promereri, poena in sola
  translatione possessionis constituta.
Haec a nobis pro successionibus et collationibus et distributionibus et litigantium
   cautela et ut multitudo litium minuatur, et adinventa sunt et sancita. et de cetero
    tenebunt, quatenus et successiones agnoscant et collationes non ignorent et circa
    distributiones non resultent et neque petulantes suarum litterarum abnegationibus
     insiliant malignari volentes neque adnumerationes abnegent neque postea forsan
  solutionibus utantur neque res ex quibus detinent abnegent personis, sed mediocres et
mites ex causis ostensi mediocri potiantur etiam iudicio.

CAPUT XI.
 Quod autem maligne ab aliquibus dubitatur in quibusdam nostris constitutionibus et
  in iudiciis quidem plurimis motum est, cum sit iustum ulterius non quaeri, praesenti
 coniungimus legi. Constituentibus enim nobis ut, si quis respexerit aliquam ad mulierem
clemens et haec sortiatur absque dotalibus documentis, deinde faciat filios, postea vero
   maritalem ad eam receperit affectum et scripserit huiusmodi instrumenta et fecerit
     filios, non solum eos, qui post haec nati fuerint filii, sed etiam priores esse
  legitimos; et propter circumvenientium et maligne interpretantium calliditatem etiam
aliam scribentibus constitutionem, quia haec volumus tenere, licet secundi non sint nati
post dotem filii aut existentes moriantur: adinvenerunt quidam etiam aliam dubitationem,
     non recipientes haec tenere in his qui libertabus copulantur, cum utique recte
  conicientibus nostram intentionem et hoc fuerit iam sancitum. Si enim ad libertam non
  omnino nuptiae prohibentur, certum fuit quia etiam in illis haec tenere volumus. Sed
   quoniam utique hoc dubitatum est, sancimus: si quis uxorem non habens legitimam aut
  filios legitimos ad ancillam propriam habuerit quandam meliorem sententiam et filios
protulerit ex ea in servitio constituta, postea vero libertate honoraverit et ancillam et
natos et ius eis aureorum petierit anulorum et regenerationis et inter ingenuos secundum
   istos reduxerit modos et nuptias confirmaverit, postea vero nuptialia conscripserit
      documenta, et aut fuerint filii postea aut non fuerint (<ut> utrosque nostrae
constitutionis amplectamur casus): sit et uxor legitima et filii sub potestate ipsius et
  sui et ab intestato heredes genitori (dicimus autem eos, qui ante nuptias nati sunt);
  vias, per quas ad ingenuitatem, secundum quod praedictum est, venerant, celebratione
     postea dotalium ius legitimorum eis praebentes.
   <Epilogus.> Tua igitur excellentia, quae bene nobis et sancte visa sunt et pro
nostrorum quiete adinventa, omnibus gentibus quibus praeest per praecepta propria faciat
  manifesta, ut agnoscant, quia nulla maxima cura, per quam semper aliquid adicit deus
      nostris sceptris, extra nos consistit pro eorum sollicitudine et providentia.
    Dat. k. Mar. CP. post cons. Belisarii v. c.



     ►Sources:Coll.III, tit.5; Ep. Theod. 18; Ath. 9, 2; Iul. const.XXXIV.



###### Nov19.htm ######
###### Nov19.htm ######

* NOV. XIX
       DE FILIIS ANTE DOTALIA INSTRUMENTA NATIS.

    (AD536)

Imp. Iustinianus A. Iohanni pp.

<Praefatio>Pervenit ad nos dubitationem vanam quibusdam incidisse, si, quod
sancitum est a nobis de filiis procreatis ante dotium celebrationem, postea dotibus
factis, non et in praeteritum feratur in his quae non decreto aut transactione sunt
    terminatae quaestionibus: nobis utique, cum particulariter poneremus leges,
   expressim in prima constitutione, quae haec sancivit, memorantibus, ut, sive
  supersunt eis patres sive defuncti sunt, nondum tamen huiusmodi quaestiones aut
sententiis aut transactionibus susceperunt terminum, omni modo ita iudicari, sicut
   nostra dicit lex. Quam complentes etiam secundam posuimus legem, eadem valere
   sancientes, etiamsi non post dotes procreentur filii aut procreati moriantur,
nihilo minus et ante dotes natos legitimos esse. Et in hanc quoque secundam nostram
   constitutionem similiter adiecimus, oportere eius legislationem et ad seniora
     referri tempora, exceptis illis causis, quas aut iudicialis sententia aut
  transactio terminavit. Sed quoniam quidam post has nostras claras leges audaci
  mente nostram praesumpserunt male interpretari legislationem et sensum, tertiam
  coacti sumus ponere constitutionem, per quam iussimus, si quis legitimam uxorem
habens et legitimos ex ea filios, deinde ea moriente aut matrimonio repudio soluto
 habuit filios ex aliqua, ad quam nuptiae non interdicuntur, postquam vero hi nati
   sunt, dotalia confecit in eam documenta, legitimos etiam ita ei natos filios
   existere. Sed in ipsa nostra constitutione non adiecimus aperte valere horum
 legislationem etiam in illis, quorum patres adhuc supersunt, aut defuncti quidem
sunt, contentio autem neque iudiciali sententia neque amicali interventione decisa.
 Hinc quidam arbitrati sunt nos nullatenus velle ea quae in memoratis continentur
legislationibus de filiis, qui ante celebrationem dotium nati sunt, valere etiam in
illis, qui ante huiusmodi legislationem nati sunt; et maxime eo, quod huius pars in
 prima et secunda constitutione posita ablata sit a nobis in Codicis compositione.
     Quod absurde arbitrati sunt. Iustissime namque et primae et secundae hoc
  subtraximus constitutioni et in tertiam non adiecimus. In particularibus namque
    positis legislationibus necessarium erat forte hanc accipere in praeterito
   legislationis relationem, in omni vero coacervatione legum Codicis cognominis
    nostri recte abscidere talia proposuimus, quatenus non multitudo superflua
     codicibus scriberetur. Tertia vero constitutione non adiecimus aliquid de
    temporibus, cum omnibus manifestum sit oportere, ea, quae adiecta sunt, per
  interpretationem in illis valere, in quibus et interpretatis legibus fit locus.

CAPUT I.
     Quia vero omnino emerserunt quidam et de sic manifestis se dubitare
contendentes vel errantes, et hanc adiecimus legem, sancientes in praedictis tribus
  constitutionibus factam a nobis legislationem valere in quibus etiam expressim
 primae positae a nobis legi adscripsimus: hoc est sive superesse contingit talium
    filiorum patres sive mori, nondum vero de huiusmodi negotio aut decreto aut
transactione finis acceptus est. Secundum hoc tales causae ad leges a nobis positas
deducantur, exceptis illis negotiis, quae contingit ante leges a nobis positas aut
   decreto iudicum aut transactione determinari.
  <Epilogus> Quae igitur placuerunt nobis et praesente sacra declarata sunt
      lege, tua sublimitas manifesta omnibus facere studeat.
 Dat. XV. k. April. CP. Belisario v.c. cons.

=

   ►Sources:Coll.III, tit.6; Ep. Theod. 11; Ath. 11, 2.

=

###### Nov20.htm ######
###### Nov20.htm ######

* NOV. XX
       DE ADMINISTRANTIBUS OFFICIIS IN SACRIS APPELLATIONIBUS.

    (AD536)

Imp. Iustinianus A. Iohanni pp.

<Praefatio>Iam quidem sacram fecimus legem de appellationibus eloquentem, quem
 oportet servari modum super eis, et unde ad quos ferri appellationes, quamque tam ad
 tuam celsitudinem quam ad gloriosissimum misimus quaestorem. Quia vero plurima facta
est dubitatio de ministrantibus eis officiis, cum ii, qui ex sacro quidem epistolarum
  scrinio sunt, spectabilium iudicum vindicarent sibi appellationis ministerium, qui
  vero ex sede tuae sunt celsitudinis, maxime dicerent se laedi, si mutato schemate
   nequaquam soli appellationibus ministrarent his quae a clarissimis provinciarum
  iudicibus veniunt ad solum tuum iudicium sicut prius erat, dum in divino quidem et
 ipse audires consistorio, ministraret vero officium tuum -, sed propter spectabilium
schema in ordine sacri auditorii negotio moto et pariter audiente tua celsitudine cum
      gloriosissimo nostro quaestore utriusque partis totum sibimet applicarent,
congregatisque et apud tuam celsitudinem et gloriosissimum nostrum quaestorem saepius
   et his, qui ex sacris scriniis appellationibus ministrant, et qui ex tuae sedis
 officio: novissime ad quandam formam causa perducta est, quam ex non scripto ad nos
     deduxistis. Causa vero nobis non incongrua visa placuit. Et interim, quoniam
  Paphlagonia et Honorias, divisae prius in iudices duos, in unum eundemque reductae
    sunt praetoris nomen suscipientem, hoc indubitate placuit schema tuo competere
   cingulo. Hoc idem etiam in duobus aliquando Pontis, hoc est Helenoponto et Ponto
     Polemoniaco: nam et illic duobus constitutis prius iudicibus, nunc autem uno
moderatore facto et decorato etiam ipso spectabilium dignitate, rursus hoc proveniebat
 et ad tuum solummodo iudicium ferri appellationum lites oportebat, secundum terminum
       tamen constitutionis de appellationibus.

CAPUT I.
 Complacuit igitur simul quidem officiis utriusque administrationis, simul autem
 vobis ambobus, insuper et nobis, et recte se habere visum est nobis, solum officium
 tuae celsitudinis talibus ministrare appellationibus, sicut et prius fuit, si et in
schemate sacri auditorii dicantur et adsit gloriosissimus noster quaestor et particeps
    sit gestorum.

CAPUT II.
 Sed etiam quoniam primae Cappadociae praeses prius ad tuum cingulum respiciebat
solum, et ibi appellationes ferebantur, nunc autem in spectabilis proconsulis figuram
    mutatus est, nihilo minus competens est, et illa administratione appellationem
 suscipiente et mittente litem hic, secundum sacram nostram constitutionem in ordine
  sacri auditorii eam examinari, praesente quoque gloriosissimo nostro quaestore et
pariter audiente negotium, solo officio ministrante tuo, quoniam et prius hoc solitum
   erat. Nam etsi spectabilis comes domuum permixtus est, tamen neque pridem multae
   quaedam movebantur causae apud eum neque ex iudicio eius ferebatur aliqua paene
   appellatio hic. Nunc autem quae circa aerarii dispensationem sunt, et aliis haec
   quibusdam tradidimus et non oportet ob hoc minui sedem tuam, sed similiter tuum
   ministrare officium solum hic delatis negotiis.

CAPUT III.
   Hoc ipsum. etiam in Armeniae proconsule, quoniam prius administrationem eam
   ordinariam facientes et nunc nihil ei addentes in proconsulis figuram mutavimus.
Etenim inde venientibus litibus tuae celsitudinis ministrabit officium, lite quidem in
 ordine sacri auditorii, sicut praediximus, movenda, apud ambos autem vos examinanda,
    nihilominus autem officio tuo ministrante causae, sicut prius fuit, dum solum
administrationis ordinariae haberet schema maiore ordine non suscepto.

CAPUT IV.
Quoniam et Lycaoniam et Pisidiam et Isauriam, sub iudicibus primitus constitutas
et appellationes destinantes ad sedem tuam nunc decorari praetorum cingulo contingit,
licet videatur quodammodo permixtum quoddam ei etiam militare officium, quoniam prius
  et dux in utraque harum provincia fuit, necessarie nobis se habere placuit propter
      novitatem soli sedi tuae et gloriosissimo quaestori tradere appellationum
    examinationem, cedere quoque et elementius tuo officio, ut his, quae super hoc
aguntur, ministrent. Unde si quid factum est tale prius sive etiam postea fiat, eundem
   causae ordinem imponi sancimus.

CAPUT V.
Quia vero duae fuerunt administrationes pure et comitis Orientis et iudicis eius
    primae Syriae, et civilis quidem huius administrationis appellationes ad tuam
referebantur sedem, officio ministrante solummodo tuo, comitis autem Orientis, utpote
 spectabilis, in sacrarum auditionum figura ad sedem tuam et gloriosissimi quaestoris
     veniebat, solis qui ex sacris sunt scriniis ministrantibus:
   (VI)Sed hoc in hac parte nobis bene se habere visum est, in hac videlicet
 administratione commune dare ministerium et his qui ex sacrarum epistolarum scrinio
   sunt et qui ex officio tuae celsitudinis. Quod enim prius duorum vicariorum fuit
   Ponticae et Asianae et omnino innovatum est et in unius administrationem solius
 provinciae mutatum dicimus autem aliud Galatiae, aliud Frigiae Pacatianae —, veniat
    quidem tam ad tuam celsitudinem quam ad gloriosissimum quaestorem, solum vero
      ministerium suscipiat officium sedis tuae.

CAPUT VII.
    Illud tamen sancimus, ut ex administrationibus nunc a nobis adinventis et
    mutantibus antiquum schema, sive hoc ipsum secundum naturam propriae iudicent
administrationis sive etiam ex delegatione nostra, idem servetur schema: et ubi solum
ministrare officium tuae celsitudinis sancivimus, (VIII)similiter sive ex delegatione
   sive ex cinguli natura appellatio veniat, officium tuae celsitudinis ministrare
  appellationibus sancimus; sive etiam ex delegatione nostra, similiter officii erit
 tui.
   (IX)In quibus autem commune diximus et tuorum officiorum et sacri scrinii
 ministerium, similiter communionem servamus, sive ex delegatione sive, secundum quod
   dispositum est, in iudicio fiat examinatio. Super illis tamen litibus, quas non
spectabiles iudices iudicant, sed advocati solum, referatur negotium tam ad sedem tuam
  quam ad gloriosissimum quaestorem, devotissimis libellensibus ministrantibus eis:
quoniam, dum nihil omnino super istis innovatum sit, antiquam servamus figuram; sicut
    etiam in aliis omnibus non innovatis antiqua ministeria manere in semet ipsis
   disposuimus, nulla novitate facienda. Accedens namque novatio aliter quodammodo
 oportere fieri etiam ministrantium ostendit figuram.
<Epilogus> Quae igitur placuerunt nobis et per hanc sacram declarata sunt legem,
tua celsitudo omnibus faciat manifesta, edictis destinatis a se, ut omnes cognoscant,
       quae nobis sunt placita.
   Dat. X. k. April. CP. p. c. Belisarii v. c.

=

   ►Sources:Coll.III, tit.7;Ep. Theod.20; Ath. 7, 1; Iul. const. XXV. CXX.

=

###### Nov21.htm ######
###### Nov21.htm ######

* NOV. XXI
DE ARMENIIS UT IPSI PER OMNIA SEQUANTUR ROMANORUM LEGES.

     (AD536)










       Imp. Iustinianus A. Acacio proconsuli Armeniae.

<Praefatio>Armeniorum regionem bene legibus gubernari volentes et nihil ab alia
  nostra differre republica, et administrationibus eam Romanis ornavimus, prioribus eam
 liberantes nominibus, et figuris uti Romanorum assuevimus, sanctionesque non alias esse
 apud eos quam eas, quas Romani nominant, disposuimus. Et aestimavimus oportere expressa
lege illud quoquo corrigere, quod male apud eos delinquebatur, et non secundum barbaricam
 gentem virorum quidem esse successiones tam parentum quam fratrum et alterius generis,
mulierum vero nequaquam, neque sine dote eas ad viros venire, nec emi a maritis futuris,
     quod barbarice hactenus apud eos servabatur; non ipsis solummodo haec ferocius
      sentientibus, sed etiam aliis gentibus ita exhonorantibus naturam et femineum
  iniuriantibus genus, tamquam non a deo sit factum nec serviat nativitati, sed tamquam
   vile et exhonorandum et extra omnem competentem consistens honorem.

CAPUT I.
  Sancimus itaque per hanc sacram legem, ut et apud Armenios haec ipsa tenere quae
etiam apud nos occasione successionis feminarum, et nullam esse differentiam masculi aut
   feminae: sed sicut et nostris legibus dispositum est, secundum quam figuram heredes
existant parentum, hoc est patris et matris, et avi et aviae, et adhuc longius, et eorum
      qui post ipsos sunt, hoc est filii et filiae, et quemadmodum ipsi hereditatem
 transmittant: ita et apud Armenios esse et nihil Armeniorum leges a Romanorum differre.
Si enim nostrae reipublicae sunt serviuntque nobis cum aliis gentibus et omnibus nostris
fruuntur, nequaquam solae apud eos feminae nostra aequitate repellentur, sed omnibus sub
aequitate nostrae erunt leges, quascumque ex veteribus collegimus et in nostris posuimus
Institutis atque Digestis et quaecumque ex imperiali legislatione tam priorum imperatorum
      quam nostra conscriptae sunt.

CAPUT II.
    Haec igitur omnia valere per omne sancimus tempus, incipientia a principiis
 praesentis quartae decimae indictionis tantum, secundum quam hanc conscripsimus legem.
Nam etiam antiquiora perscrutari et ad superiora tempora ascendere confusionis magis quam
   legislationis est; sed ex temporibus, sicut praediximus, praesentis quartae decimae
indictionis tantum et in subsequenti universo tempore successiones maneant similes, et ex
  omni causa, quae in successionibus relata est, similiter in mulieribus, similiter in
   viris de cetero servandae. Quod autem prius factum est omne manere in priori figura
sancimus, sive in progenitoralibus sive in alias factum est, nihil omnino communicantibus
 femineis personis super iam divisis progenitoralibus praediis aut factis successionibus
  usque ad tertiam decimam indictionem tantum; sed ex memorato tempore, hoc est quarta
     decima indictione, valere quae a nobis sunt legislata sancimus.
<Epilogus>Quae igitur placuerunt nobis et per hanc sacram legem declarata sunt, tua
   magnificentia et qui post eam administrationem susceperint, in perpetuum custodire
festinet.



     ►Sources:Coll.IV, tit.1; Ep. Theod. 22; Ath. 10, 2; Iul. const.XXXVI.



###### Nov22.htm ######
###### Nov22.htm ######

* NOV. XXII
     DE NUPTIIS.

     (AD 535)



Imp. Iustinianus A. Iohanni pp.

<Praefatio>Plurimae quidem iam variaeque positae sunt leges a nobis
 unicuique parti prius a nobis sancitorum aut dispositorum quidem,
 visorum autem nobis habere non recte, ad meliora dantes viam et
 exponentes subiectis, quo competat degere modo. Hoc autem quod nunc a
 nobis fit, lex quaedam est communis, omnibus propria rebus
 competentem ordinem ponens. Si enim matrimonium sic est honestum, ut
 humano generi videatur immortalitatem artificem introducere, et ex
 filiorum procreatione renovata genera manent iugiter, dei clementia,
 quantum est possibile, nostrae immortalitatem donante naturae, recte
 nobis studium de neptiis est. Alia namque omnia, quae sancita sunt,
 non omnibus competunt nec hominibus nec rebus neque temporibus,
 studium vero nuptiarum totius est, ut ita dicatur, humanae sobolis,
 ex quo etiam renovatur solo, et ampliori quam alia sollicitudine
 dignum est. Antiquitas equidem non satis aliquid de prioribus aut
 secundis perscrutabatur nuptiis, sed licebat et patribus et matribus
 et ad plures venire nuptias et lucro nullo privari, et causa erat in
 simplicitate confusa. Maioris autem Theodosii temporibus amplior
 sollicitudo facta est circa huius rei tractatum, donec circuiens per
 ceteros imperatores in Leonem piae memoriae pervenit, virum fortiter
 atque viriliter etiam de istis plerumque sancientem. Nos autem in
 constitutionum compositione multa quidem et alia de istis decrevimus,
 aestimavimus autem oportere nunc, consiliis perfectioribus causam
 considerantes, etiam quaedam corrigere non aliorum solummodo, sed iam
 etiam quae a nobis ipsis sancita sunt. Non enim erubescimus, si quid
 melius etiam horum quae ipsi prius diximus adiuveniamus, hoc sancire
 et competentem prioribus imponere correctionem nec ab aliis expectare
 corrigi legem.

CAPUT I.

     Duo igitur haec praemittantur huic legi. Et primum illud, ut
omnia quidem, quaecumque in prioribus sancita sunt sive a nobis sive a
prioribus nostris, haec valeant singula secundum propria tempora, non
habentia ullam ex praesenti lege novitatem, sed etiam in suis casibus
valitura atque tractanda et suos eventus ex his, quae iam positae
sunt, legibus expectantia et nihil communicantia praesenti
legi. Praesentem vero legem ex nunc valere volumus in omnibus futuris
casibus et in omnibus postea nuptas, sive prioribus sive deinceps, et
in posteris aut futuris sive nuptialibus lucris sive successionibus,
quae ex filiis sunt. Etenim quod quidem omne iam praecessit,
conscriptis relinquimus legibus, quod vero futurum est, per praesentem
munimus legem. Unde <sive priores> sive secundae provenerunt
nuptiae. sive parentibus successiones ex prioris matrimonii filiis
sive lucra ex dotibus aut antenuptialibus donationibus aut ex alia
causa, sive existentibus ex secundo matrimonio filiis sive etiam non,
in prioribus temporibus, haec serventur secundum sua singula
tempora. et fruantur tam viri quam mulieres priori legislatione, sive
ad alias venerunt nuptias sive etiam usque ad priores steterunt, sive
successerunt filiis sive aliquid omnium egerunt priores sequentes
leges.  Illis enim credentes et ita contrahentes nullus inculpabit,
quare non futurum scierunt, et hoc, quod videbatur quidem et
tractabatur, omnibus modis crediderunt, quod vero nondum factum erat,
non formidaverunt. Unde illa quidem omnia maneant suum servantia
ordinem, deinceps vero tempus in posterioribus pariendis casibus in
una omnia hac lege posita atque collecta respiciat, quaecumque de
futuris, sicut dictum est, nuptiis competunt valere. Unum itaque hoc
praemittatur legi.

CAPUT II.

  Secundum vero illud, ut omnia quaecumque ex hodierna die testator
  disposuerit de talibus, sive vir sive mulier consistat, haec
  valeant. Disponat itaque unusquisque in suis, ut dignum est, et sit
  lex eius voluntas, sicut et antiquissima nobis lex et prima paene
  reipublicae Romanorum disponens ait (dicimus autem XII tabularum)
  secundum antiquam et patriam linguam ita dicens: Uti legasset
  quisque de sua re, ita ius esto. Nullo valente citra illius
  voluntatem, nec si sacram impetret formam nec si quippiam aliud
  omnium, aliquid aliter disponere in alienis.  1.Si vero nihil
  testator dixerit aut disposuerit, quod non iam positis et valentibus
  praeoccupatum sit legibus, nec aliquid contra universales leges
  ordinaverit, tunc haec nobis lex posita sit omnia, quantum est
  homini possibile, comprehendens et transiens in brevi et quae in
  prioribus erant corrigens nuptiis et quae in secundis, et in
  successionibus et in solutionibus nuptiarum sive ex mortibus sive ex
  separatione, et quae ante luctuosum tempus sunt et post illud, et
  unam quandam continuationem faciens totius huius conscriptionis,
  atque legislationem olim quidem incohatam, ex quinque vero praecipue
  et quinquaginta et centum annis frequentius motam et particulariter
  collectam simul et paulatim colligatam ad semet ipsam et
  cohaerentem, confusam in plurimis et quadam semper egentem
  correctione, puramque et consonam sibi omnino declarans.

CAPUT III.

 Nuptias itaque affectus alternus facit dotalium non egens
   augmento. Cum enim semel convenerit seu puro nuptiali affectu sive
   etiam oblatione dotis et propter nuptias donationis, oportet causam
   omnino sequi etiam solutionem aut innoxiam aut cum poena, quoniam
   horum quae in hominibus subsequuntur, quidquid ligatur, solubile
   est. Ut autem etiam super indotatis matrimoniis distractione facta
   poena merito subsequatur, hoc nos adinvenimus primi.

CAPUT IV.

   Distrahuntur itaque in vita contrahentium matrimonia alia quidem
consentiente utraque parte, pro quibus nihil hic dicendum est, pactis
causam, sicut utrique placuerit, gubernantibus, alia vero per
occasionem rationabilem, quae etiam bona gratia vocatur, alia vero
citra omnem causam, alia quoque cum causa rationabili.

CAPUT V.

 Secundum occasionem itaque inculpabilem, quando conversationem altera
 elegit pars, ad meliorem migrans viam et sub castitate conversationem
 concupiscens. Tunc enim lex et alia nostra dicit licentiam esse viro
 et mulieri ad meliora migranti transigere matrimonium et abscedere,
 quodam brevi dimisso solacio ei qui relinquitur. Quodcumque enim
 pacti fuerint contrahentes ex morte fieri lucrum, hoc habere oportet
 eum qui dimittitur ab altero, sive vir sive mulier sit, eo quod et
 iste quantum ad matrimonium videtur mori, aliud pro alio vitae
 eligens iter.

CAPUT VI.

  Per occasionem quoque necessariam et non irrationabilem distrahitur
matrimonium, quando aliquis impotens fuerit coire mulieri et agere
quae a natura viris data sunt, sed biennium quidem secundum de hoc a
nobis pridem scriptam legem transcurrat ex nuptiarum tempore, ille
vero quia pro veritate est vir non ostendat. Licebit enim mulieri aut
eius patribus disiungere matrimonium et mittere repudium, vel si
noluerit hoc maritus. Et hic siquidem dos, si qua est omnino data dos,
sequitur mulierem, et reddit hanc vir, si eam contigit accipi, propter
nuptias autem seu ante nuptias donatio manet apud virum nihil de suo
damnificandum. Hanc itaque legem corrigimus brevi quadam adiectione:
non enim biennium numerari solum ex ipso tempore copulationis, sed
triennium volumus. Edocti namque sumus ex his quae inter haec
provenerunt, quosdam amplius quam biennium temporis non valentes
postea potentes ostensos ministrare filiorum procreationi.

CAPUT VII.

      Sed etiam captivitatis casus talis est, quale est bona gratia
  distrahere matrimonium. Sive enim contingat tale infortunium viro,
  muliere in republica manente, sive rursus mulier quidem in
  captivitatem ducatur, maneat autem vir in republica, scrupulosa
  quidem et subtilis ratio transigit nuptias: servitute namque semel
  superveniente alteri personae fortunae inaequalitas aequalitatem ex
  nuptiis manere non sinit. Attamen humanius talia contemplantes,
  donec quidem est manifestum superesse aut virum aut uxorem, manere
  insoluta matrimonia sinimus, et non venient ad secundas nuptias
  neque mulieres neque viri, nisi volunt videri ausu temerario hoc
  egisse et poenis succumbere, ille quidem ante nuptias donationis
  dicimus exactioni, illa vero dotis. Si vero incertum sit, utrum
  superest an non quae ad hostes persona devenit, tunc quinquennium
  expectandum est sive a viro sive a muliere, post quod, sive
  manifestum fiat de morte sive incertum maneat, nubere licebit sine
  periculo. Et hoc enim nuncupatis bona gratia transactionibus a
  praecedentibus connumeratum est, nos quoque in hoc consentimus, ut
  hic neque repudio fiat opus, ita personis distantibus ab alterutris,
  et nullus ex hoc lucrabitur. neque vir dotem neque mulier
  antenuptialem donationem, sed unusquisque in suis manebit.

CAPUT VIII.

    Quod autem prius ex legum severitate introductum est, nos clementi
  cessione resolvimus. Si enim ex decreto iudiciali in metallum
  aliquis aut vir aut mulier dari iussus esset (quale nunc est in
  Proeconnisso et in appellata Gypso), servitus quidem erat ab
  antiquis legislatoribus sancita ex supplicio illata, separabatur
  vero matrimonium, supplicio possidente damnatum sibi servientem. Nos
  autem haec curavimus, et nullum ab initio bene natorum ex supplicio
  permittimus fieri servum. Neque enim mutamus nos fortunam liberam in
  servilem statum, qui etiam dudum servientium manumissores esse
  festinamus. Maneat igitur matrimonium hic nihil ex tali decreto
  laesum, utpote inter personas liberas consistens.

CAPUT IX.

  Si vero decretum iudiciale libertum aut libertam aut horum filios in
servitutem redigat, constat quidem ab initio matrimonium, postea vero
apparens servitus separat eos ab invicem, tamquam morte secuta:
quoniam praecedentes nos dicunt supervenientem servitutem non procul a
morte differre. Idcirco ob hoc, quod quidem proprium est unusquisque
recipiat, placitum vero solum quod ex morte est liberis adquiratur,
reliqua vero veniant ad eum qui redigit in servitutem.

CAPUT X.

Si vero ab initio putaverit aliquis liberae iungi personae, illa vero
  famula postea declaretur existens, non dicimus solvi matrimonium,
  sed ipso initio neque matrimonium fieri, secundum prius a nobis
  dictam causam, propter inaequalitatis fortunam; unde neque lucrum ex
  matrimonio contemplandum est neque aliquid tale, sed puram rerum
  competentium per congruas actiones redditionem. Haec autem
  decernimus et tale non esse dicimus matrimonium, si causam animus
  incertus disponat solum, neque consensu domini neque malignitate
  eius aliqua neque neglegentia convicta.

CAPUT XI.

Nam si tradidit tamquam liberam suam ancillam dominus, ille autem
 liber existens et credens tradenti hanc accepit, forsan etiam
 dotalibus celebratis documentis, aut neque celebratis quidem, eius
 autem voluntate causam gubernante, non erit iustum tale non constare
 matrimonium. Sed tacitam libertatem sequi sive virum sive mulierem,
 cum tale aliquid a domino fit, sancimus, et rapi talem virum aut
 feminam ad ingenuitatem et causam tamquam super liberis et ingenuis
 iudicari. Si vero ipse quidem non celebraverit nuptias alterius
 personae dominus, sciat autem, quod agitur, et ex studio taceat, ut
 postea causam sarciat alteri coniunctorum, ulciscimur huiusmodi, si
 aperta probetur, nequitiam et privamus dominum ita maligne
 cogitantem, sitque rursus etiam hoc matrimonium, tamquam si
 consensisset dominus ab initio; et ille quidem cadat dominio, ad
 ingenuitatem vero servilis persona rapiatur, hoc ipso eveniente
 effectu, sive consensit sive malignatus est dominus. Palam itaque
 est, quia etiam filii ex talibus nuptiis liberi et ingenui secundum
 hanc nostram erunt legem.

CAPUT XII.

 Et multo potius haec valeant, si contigit dudum servum aut ancillam
     seu languentes dereliquisse seu etiam contempsisse eos et
     amisisse super dominio adversus eos voluntatem. Illi namque,
     utpote iam constituti liberi et secundum pro derelicto titulum
     sui et non aliorum existentes, non in posterum inquietabuntur ab
     his qui possidere eos olim odio habuerunt.

CAPUT XIII.

Deportatio tamen, in quam migravit et antiqua ignis et aquae
    interdictio, quam aquae et ignis interdictionem vocant nostrae
    leges, non solvit matrimonia. Hoc enim et sacratissimo pridem
    placuit Constantino clemens quaedam causa et a nobis quidem
    probata est, praesenti vero non copulata legi: unde neque effectus
    causae dicendi sunt, cum in suo maneat ordine.

CAPUT XIV.

  Novimus autem et huius nostrae felicissimae civitatis conditorem,
 divae memoriae dicimus Constantinum, scripsisse legem secundum quam,
 si quis in expeditione fuerit et tacuerit ad uxorem per quadriennium,
 et nullum ei fiat ab illo signum eius circa eam affectus, tunc
 licentia sit mulieri ad secundas nuptias veniendi, <libellum>
 offerenti prius militiae principi et hoc ipsum testificanti: et si
 hoc fiat, inculpabiliter mulier ad virum alterum transiet et non
 damnificabitur quidem dote, non tamen antenuptialem donationem
 lucrabitur. Haec itaque sacratissimus Constantinus: vehementer autem
 nobis inmature habere illa constitutio videtur. Actibus enim bellicis
 occupato marito uxoris inferre privationem non minor est poena quam
 ab hostibus capi. Ideoque non prius ad virum veniat secundum
 huiusmodi mulier qualem legislator iste proposuit, quam etiam
 decennii transeat tempus, et haec importuna quidem sit viro mittens
 litteras aut per aliquos verbis utens ad eum, ille vero aut aperte
 renuat nuptias eius aut absolute conticeat, tunc quoque libellum
 offerat aut gloriosissimo magistro militum aut spectabili duci aut
 clarissimo tribuno, sub quibus miles ille est. Tunc licentiam enim ei
 damus et preces porrigere imperatori et inde hoc promereri. Sciat
 autem quia, si circa hoc aliquid egerit, tamquam temerarie nubens
 subiacebit legitimis poenis.  1.Mitiores itaque nuptiarum solutiones,
 tamquam generali quadam ratione sub bona gratia factis
 disiunctionibus, sciendum tales esse quodammodo.

CAPUT XV.

     Ceterae vero causam quaerunt inspicere aut a viro aut ab uxore
  factam, ut damnificent temerarium in casu horum quae ab eo data
  sunt, dotis dicimus aut propter nuptias donationis. Sed harum
  causarum antiquiores quidem plurimos faciebant diversosque
  tractatus, Theodosius autem iunior alias quidem deinde sumens, alias
  autem ipse adinveniens de repudiis scripsit constitutionem; a nobis
  autem et aliae quaedam adiuventae sunt causae, quas recte habere
  perspeximus ad culpam referri eius qui succubuerit.  1.Si igitur
  secundum Theodosii piae memoriae constitutionem valuerit mulier
  ostendere maritum aut adulterio delinquentem, aut reum homicidii,
  aut veneficiis aut seditionibus occupatum, aut quod pessimum omnium
  peccatorum est communicantem delicto, dicimus autem machinatum
  aliquid contra ipsum imperium, aut condemnatum falsitatis, aut
  sepulcra effodientem, aut ex aliqua sacrarum domuum aliquid
  rapuisse, aut latrocinii sectantem vitam aut latrocinantes
  suscipientem, aut unum eorum qui appellantur abigei (quibus est
  cura. alienis insidiari animalibus aut iumentis et ea transponere
  alibi), aut probet plagiarium esse, aut ita luxuriose viventem ut
  inspiciente uxore cum aliis corrumpatur (quod maxime mulieres utpote
  circa cubile stimulatas exasperat, et praecipue castas), aut si
  insidias se passam a viro probet circa ipsam salutem aut venenis aut
  gladio aut per alium aliquem talem modum (multae namque hominibus ad
  malitiam viae sunt), aut etiam si flagellis super ea utatur: si
  igitur mulier tale aliquid ostendere potuerit, licentiam ei dat lex
  repudio uti et nuptiis abstinere dotemque percipere et antenuptialem
  donationem totam, non solum si omnes simul probaverit causae, sed
  etiam si secundum se unam.  2.Et rursus licentiam dat viro mulierem
  abicere. si adulteram inveniat, aut veneficam, aut delinquentem
  homicidium, aut plagiariam, aut sepultorum violatricem, aut
  sacrilegam existentem, aut faventem latronibus, aut viro nesciente
  vel etiam prohibente gaudentem conviviis aliorum nihil sibi
  competentium vel etiam invito viro circa rationabilem causam foris
  pernoctantem aut extra eius voluntatem circensibus congaudentem et
  spectaculis inhaerentem aut theatris advenientem (dicimus autem, ubi
  scenae et talia sunt, aut etiam ubi bestiis adversus homines pugna
  est), aut insidias sibi facientem ex venenis aut gladio aut alio
  factas modo, ex quibus circa vitam periculum est, aut etiam consciam
  tyrannidem meditantibus, aut falsitatis ream constitutam, aut
  audaces eius manus inferentem sibi: scilicet tali aliquo facto dat
  lex haec viro abicere mulierem, vel si unam harum et solam
  probaverit causam, et lucrari quidem dotem, antenuptialem vero
  habere donationem.  3.Si vero altera harum persona irrationabiliter
  repudium miserit, et hoc ipsum solvendi matrimonium sine ratione,
  subdita erit dudum a nobis dictis poenis. Insuper etiam uxor rea
  omnino ex memoratis causis pro irrationabilis repudii missione facta
  et in quinquennium totum ad secundum venire prohibetur matrimonium,
  et ante quinquennium nuptias non esse sine reatu neque legitimas
  vocari, sed omnis volens adeat et accuset factum tamquam contra
  legem praesumptum.

CAPUT XVI.

Si vero etiam rationabiliter mulier repudium miserit et in
  certaminibus vicerit, aut vir irrationabiliter eam abiciens
  subiacuerit poenis, lucretur quidem lucra primitus dicta, erubescat
  autem ante annum completum ad secunda vota venire. Quod non
  observandum nobis est in viro rationabiliter obtinenti talia lucra,
  cum et non obtinenti etiam repente nuptias facere licet, quoniam
  nulla circa sobolis confusionem rationabilis est suspicio. Quod in
  mulioribus ante anni completionem recte prohibetur, et tanta est
  prohibitio ex hoc, quia, licet bona gratia dissolvi contingat
  matrimonium, tamen etiam sic ex Anastasii piae memoriae
  constitutione in annum prohibitio secundarum nuptiarum mulieribus
  instituta est.  1.Has itaque causas nobis Theodosius explanavit. Nos
  autem ex veteribus sumentes et alias adiecimus tres. Si enim mulier
  tanta detineatur nequitia, ut etiam ex studio abortum faciat
  virumque contristet et privet spe filiorum, vel tanta libido est ut
  etiam cum viris voluptatis occasione lavetur, aut etiam dum adhuc
  constet cum viro matrimonium, ad alios de nuptiis suis loquatur,
  licentia datur a nobis viris mittere eis repudia, et lucrari dotes
  et antenuptiales habere donationes: utpote etiam his causis
  rationabiliter solvere valentibus matrimonium et sub eundem
  deferentibus ordinem, sub quem poenas Theodosii piae memoriae
  constitutio definivit.

CAPUT XVII.

  Ascripticio autem alieno nubere liberam non licet neque ignorante
  neque sciente neque consentiente possessore, sed licet aliquid tale
  ab ascripticio geratur, licebit domino ipsi per se et per provinciae
  iudicem castigare plagis mediocribus haec agentem ascripticium et
  abstrahere ab ea quae frustra ei coniuncta est. Unde neque nuptiae
  sunt, quod factum est, nec oblatio dotis nec antenuptiatis
  donationis, sed pura, facti mali correctio.  1.Sic itaque matrimonia
  dissolvuntur viventibus adhuc his qui ea contraxerunt, et
  pecuniariae poenae circa dotem et sponsaliciam paene consistunt
  donationem.

CAPUT XVIII.

    Sed a nobis aliquid etiam aliud adinventum est, ut etiam indotata
  matrimonia irrationabilibus factis divisionibus castigationi
  tradantur competenti. Si quis enim duxerit uxorem, aut etiam mulier
  ad virum veniat, nuptiali quidem assumpta voluntate atque sententia,
  non tamen secuta dote aut sponsalicia largitate (ubi quoque
  praesumptive fieri solutiones contingebat, nullo ex hoc contra
  temerarium sequente periculo), constitutionem scripsimus dicentem:
  si quis sub potestate constitutam mulierem voluntate parentum aut
  etiam suae potestatis forte ducat uxorem neque dote oblata neque
  instrumentis talibus factis, nuptiae quidem sint nuptiae, licet
  dotalia non sint conscripta, ut non ob hoc vir (quod in multis
  novimus factum) expellat domo uxorem sine una prius dictarum
  rationabilium causarum, quasque Theodosius quasque nos enumeravimus.
  Si quid autem tale fiat et aut sine causa eam abiciat domo, aut
  etiam ipse rationabilem causam praestet ut mulier separetur ab eius
  matrimonio, quartam partem propriae substantiae cogatur exsolvere
  ei. Et usque ad quadringentas quidem auri libras substantiam habens
  centum libris damnificabitur, hoc est quarta substantiae parte,
  minorem autem ad hoc in quantum quartae facit quantitas. Si vero
  etiam maiorem praedictae quadringentarum auri librarum quantitatis
  substantiam habeat, non amplius centum auri damnificetur libris. Ad
  maximam namque plerumque respicientes dotem legem hanc scripsimus,
  substantiam illam merito secundum nostras leges aestimantes esse
  quae pura debitis videatur. Ratio quoque ex ipsis causis pro
  cautione procedat, et si mulier per culpam propriam separetur a viro
  indotata existens, aut etiam mittat ei sine aliqua causa rationabili
  repudium, iisdem in omnibus subiaceat poenis. Et si quidem per
  culpam eius matrimonium solvatur, quinquennium observandum mulieri
  est, et secundis non copulabitur nuptiis: sin vero per culpam mariti
  aut etiam bona gratia distrahatur, merito et hic annum custodiat
  propter seminis confusionem, ut per omnia nobis lex perfecta sit.

CAPUT XIX.

   Est quoque quoddam et aliud a nobis pium simul et gratum
      adinventum, ubi etiam repudiis missia nuptiae consistunt
      adhuc. Eorum namque qui sub potestate sunt calliditates circa
      parentes habitas prohibemus: quoniam quosdam invenimus ex studio
      repudia scribere festinantes et mittere suis uxoribus, aut etiam
      e diverso et nulla rationabili penitus existente causa solvere
      matrimonia, ut eorum parentes subiaceant exactioni dotis aut
      sponsaliciae largitatis, quasi soluto matrimonio: et ipsi quidem
      forsan latenter miscentur alterutris, discedunt autem parentes
      damnificati et hanc apud filios humanitatis habentes
      recompensationem. Ideoque legem scripsimus volentem neque sub
      potestate constitutos neque emancipatos filios, neque masculos
      neque feminas, posse distrahere matrimonia in suorum laesionem
      patrum aut matrum, qui dotes aut ante nuptias donationes
      obtulerunt aut susceperunt soli aut etiam cum filiis. Sed sicut
      in contractu nuptiarum expectamus patrum consensum, ita neque
      transigere matrimonia sinimus in parentum laesionem circa
      illorum voluntatem. Sed etsi mittatur repudium, competere contra
      eos exactionem poenarum non sinimus, sive ipsi dederunt haec vel
      susceperunt, sive etiam cum aliis susceperunt. Non enim habet
      rationem, parentem quidem circa voluntatem filii non posse
      transigere matrimonium, filiis autem permittere forsan et in
      minore aetate constitutis et neque quod utile sit scientibus
      circa patrum voluntatem solvere matrimonium et ex hoc parentes
      laedere. Hoc autem bene quidem incohans philosophissimus
      sancivit Marcus. Diocletianus autem hunc secutus est, nos autem
      similiter approbavimus.  Sitque terminus nobis hic disiunctionum
      quae superstitibus contrahentibus fiant.

CAPUT XX.

Deinceps autem matrimoniorum terminum quae omne similiter solvit
 expectat mors. Unde sive morte viri solvatur matrimonium sive fine
 mulieris, lucrum sit viro quidem in dote secundum quod nuptialium
 instrumentorum continetur pacto, mulieri vero ex nuptiali donatione,
 sicut et ibi convenerit a principio contrahentibus: non prohibendis
 quidem inaequalibus secundum quantitatem oblationibus, prohibendis
 autem inaequalibus pactis; hoc quod fortissimus quidem Leo in suis
 conscripsit legibus, nos autem hoc sumentes adhuc clarius
 ordinavimus. Si enim alter quidem amplius, alter vero minus in lucro
 paciscatur, incertum erat, quale oporteret esse quod teneat, utrum
 quod plus an quod minus, dubitatione ex utroque similiter
 insurgente. Unde nobis placuit immoderationes aversantibus ad minus
 protrahere, quod in pacto plus est, et non alio quidem licere
 tertiam, alio autem forsitan quartam lucri pacisci: sed si quid tale
 fiat, quarta in utroque percipienda, et deinceps similiter in
 partibus, non tamen in constituta ex utroque quantitate.  1.Soluto
 igitur matrimonio secundum praedictas omnes disiunctiones felix
 quidem et beatum est utrique contrahentium perdurare in priori
 coniugio et non procreatam sobolem sequentibus matrimoniis forsitan
 contristare. Et si hoc egerint et in prioribus steterint nuptiis,
 habebunt quidem propria, hoc est dotem quidem mulier, sponsaliciam
 vero largitatem vir, nihil perscrutantibus nobis (hoc quod super
 secundis est nuptiis), percipient autem lucra vir quidem ex dote,
 mulier autem ex antenuptiali donatione; et erunt haec eis propria,
 nihil paene alia eorum differentia possessione. Unde donec vixerint,
 omnem licentiam habebunt alienationis super his, sicut in aliis quae
 de suo ab initio habuerunt. Si vero etiam moriantur, licet eis et
 legatis et fideicommissis res has in alios migrare; talem quippe
 alienationem permisimus nos constitutionem pro his conscribentes.
 2.Si vero filios ex aliqua parte scripserint heredes, extraneos autem
 ex alia, maneant autem tales res aut etiam quaedam earum non
 alienatae, non ob hoc alienatae hae videbuntur, quoniam aliquis etiam
 alter scriptus est heres, sed maneant etiam haec filiis. Non enim, si
 scripserit omnes filios heredes ex inaequalibus partibus, has
 secundum hereditarias accipient portiones, sed ex aequo divident
 secundum numerum suum, sicut etiam si nullum eorum scripserit
 heredem, sed extraneos omnes, eis per alios modos satisfactione
 habita, percipient eas, cum utique non sint heredes parentum. Placuit
 enim nobis per praesumptionem, quia pater, dum non vivens alienaverit
 aut expressim obligaverit aliquid rerum harum aut moriens non
 expressim in alium eas transposuerit, voluerit magis servare filiis,
 tamquam ex causa illorum sibimet acquisitas, et non ad extraneos
 deducere. Et dabuntur haec filiis honore praecipuo ex nostra lege,
 licet non fiant heredes aut patris aut matris aut utriusque, vel si
 quidam quidem earum heredes fiant, alii vero repudient; hoc enim
 nobis rectius quam prioribus placuit habere. Unde si praemium est ex
 lege descendens in eos, nulla adiectione neque turbetur neque
 minuatur, nisi forte causam ipsi dent filii suae deminutionis.

CAPUT XXI.

Si quis enim ex eis ingratus videtur, praemium hoc aliis damus nihil
 tale agentibus, ut etiam alios corripiamus parentes honorare et ad
 fratrum exemplum respicere. Unde si tantum infortunium filiorum sit
 sobolis, ut omnes ingrati sint, ad heredes veniant haec defuncti
 tamquam illius substantiae constituta, non valentibus filiis ex
 parente a se exhonorato praemium habere, quod nos eis propter hanc
 causam non damus.  1.Si vero filiorum alii quidem inter vivos sint,
 alii vero defuncti quidem sint, filios autem relinquant, defuncti
 portionem illius damus filiis, si heredes sint patris, alioquin ad
 fratres deducimus. Et ideo legem nostram perficientes volumus haec
 valere non super dote solum neque super sponsalicia largitate, sed
 etiam super indotatis matrimoniis ex constitutione nostra introductis
 lucris. Nam et illud, nisi ad secundas veniant nuptias parentes, sed
 servent, erit filiorum quo dudum diximus modo. Primae siquidem
 nuptiae et hinc lucra et observationes usque ad hoc dispositae sint.

CAPUT XXII.

 Si qui vero prioribus non contenti nuptiis etiam ad secundas
    venerint, necesse est legi hos ponere aut sine filiis existentes
    ex prioribus, ex secundis autem filios habentes, aut etiam e
    diverso sine filiis quidem ex secundis, parentes autem ex primis,
    aut sine filiis ex ambobus, aut parentes ex utroque. Si igitur
    sine filiis manserint ex prioribus aut etiam ex ambabus nuptiis,
    nulla perscrutatio circa secundas est, sed viri quidem ibunt
    omnino omni observatione liberi, mulieribus autem solummodo
    imminebit metus, ut non ante annale tempus ad secundum veniant
    matrimonium, aut sciant quia, si quid tale gesserint et immaturas
    contraxerint nuptias, subibunt poenas, alias quidem, si sine
    filiis ex prioribus sint matrimoniis, maiores autem, si etiam
    filii sint. Si enim non est soboles, infamia mox sequetur, et erit
    omnino mulier propter nuptiarum festinationem infamis, et neque
    percipiet aliquid horum quae a priore relicta sunt ei consortio,
    neque fruetur sponsalicia largitate, neque marito secundarum
    nuptiarum ultra tertiam suae substantiae offeret partem. Sed neque
    extrinsecus sentiet largitatem neque percipiet penitus ab ullo
    extraneorum non hereditatem, non fideicommissum, non legatum, non
    mortis causa donationem: sed haec venient aut manent apud heredes
    defuncti aut coheredes eius, si poterat heres esse, utpote ea
    nullam utilitatem habente. Sed si scripti et alii sint heredes,
    sive etiam ab intestato vocentur, ad illos venient quae tali
    mulieri derelicta sunt. Non enim fiscus haec vindicabit, ne aliquo
    modo videamur talia corripientes fisci providere utilitati: sed
    ita quidem, quae extrinsecus ei derelicta sunt, ad alios venient,
    quae vero a priore marito sunt, ab ea sublata venient ad decem
    personas relinquentis viri cognationis, quae edicto continentur,
    hoc est ascendentes et descendentes et ex latere usque ad secundum
    gradum, gradibus in suo servandis ordine.  Quibus non existentibus
    ad aerarium veniunt.  1.Sed neque longius hereditas ab intestato
    propriorum eius veniet cognatorum, sed usque ad tertium gradum
    inspiciendum undique stabit solum successio ei, longius autem
    existentes alios habebunt heredes. Et quae prae aliis ei poenis
    infertur, dicimus autem infamiam, si quidem sine filiis ex
    prioribus fuerit nuptiis, solvitur imperatoris litteris
    iubentis. Si vero filii fuerint cuiuscumque sexus, licebit quidem
    ei imperatori pro infamia supplicare, non tamen utilitatem aliquam
    rescriptorum habere: nisi tamen voluerit ex imperio habere
    utilitatem et aliis liberari poenis, ex priori matrimonio filios
    mediam suae substantiae donare portionem pure et sine omni
    condicione et neque usum retinere, sed omnis substantiae quam
    habuit, quando ad secundas veniebat nuptias, mediam, sicut
    diximus, cedens partem prius procreatis filiis. Et divident hoc
    filii omnes ex aequo, et filios quidem habentes ad suos
    transmittent filios (oportet enim aliquid etiam veteribus adici
    legibus), si vero non habuerint, defuncti seu defunctorum
    portiones accipient omnino pro portione eorum fratres. Si vero
    omnes defuncti sint, habeat consolationem suae infelicitatis
    mater, ut ea rursus recipiat. Et haec dicimus, si intestati
    moriantur filii; non enim in his, quae semel facta sunt eorum,
    prohibebimus eos testamenta conscribere, aut superstites quo
    volunt haec modo disponere. Igitur imminentes poenae ante luctus
    nubentibus tempus tales quodammodo sunt, et tres pro his
    constitutiones prius scriptas una quadam hac interpositione haec
    nobis lex competenti protulit adiectione.

CAPUT XXIII.

 Si vero expectet quidem tempus mulier et propterea effugiat
 praedictas poenas, ad secundum vero veniat matrimonium priores
 neglegens nuptias, si quidem non habet filios (dicatur enim etiam
 denuo), sine periculo est totum ex hoc. Si vero sit soboles et filios
 lex hinc exhonoratos viderit, tunc omni largitate a viro ad eam
 veniente eam secundum proprietatis privat partem, solum ei
 derelinquens usum et fructum. Et haec sancita sint etiam super
 antenuptiali donatione et super omni largitate, sive cum viveret a
 viro ad eam veniente aut etiam ex testamento aut mortis causa
 donatione, sive institutionis sit pars sive legatum sive
 fideicommissum. Et generaliter dicendum, omnis eam deserit
 proprietatis modus in his quae a priori viro in eam venerunt, et
 filii ea percipient et proprietatis erunt domini secundum tempus mox
 quo mater coniuncta est alii. Et haec communis mulieris et viri multa
 sit posita. Nam si et ille filios habens secundam eis superinduxerit
 uxorem, non ex dote fruetur lucris secundum proprietatis rationem,
 non largitatem aliam a muliere percipiens hanc habebit firmam,
 praeter quantum licet uti et frui, donec advixerit, solum; et hic
 quoque filii, licet sub potestate constituti sint, sed tamen domini
 secundum proprietatem talium erunt venientium mox in eos simul cum
 secundae uxoris coniunctione. Et non discernimus de dote et ante
 nuptias donatione, utrum ipsi hanc dederunt pro se contrahentes an
 aliqui alii pro eis hoc egerunt sive ex genere sive etiam
 extrinsecus.

CAPUT XXIV.

   licet videatur quodammodo comprehensa et antenuptialis donatio
 doti. Sed quod sancitum (XXIV) est super lucris hinc venientibus ad
 nubentes, etiam sic ratum sit, et ita certa talium lex eis erit
 cavens, ut neque alienationem ullam permittat parentibus in talibus
 neque hypothecam. Sed vel si quid egerint parentes, mox eorum obligat
 eis substantiam: non ut prohibeat eos in his aliquid agere quae
 voluerint (erubescit enim lex castigatores filios genitoribus
 statuere): <sed> illos quidem erubescit, interminatur autem
 accipientibus, tamquam nihil eis quod accipiunt prosit. Et sciant ex
 hac nostra lege quia, vel si quam a talibus parentibus comparationem
 fecerint vel si acceperint donationem vel si quid omnium egerint,
 tale erit quale neque gestum neque scriptum, quod factum
 est. Vindicabunt enim ea omnino filii heredesque eorum et successores
 ab heredibus illorum et successoribus, non aliter excludendi nisi
 tricennale transeat tempus et detentatio dominos accipientes
 constituat: incipiente filiis tempore currere ex quo suae potestatis
 apparuerint existentes aut facti, nisi tamen aliqua impubes aetas
 adiuvet adhuc.

CAPUT XXV.

Venient autem talia lucra ad filios omnes ex prioribus nuptiis. Non
  enim permittimus parentibus non recte introductam electionem in eos,
  neque alii quidem filiorum dare, alium vero exhonorare: omnes enim
  secundis similiter exhonorati sunt nuptiis. Sed quemadmodum si
  omnium filiorum similiter heredes existunt parentes et non alii
  quidem succedunt, alii vero non similiter, cur non et ipsi omnibus
  ex aequo, quantum ad hoc, conferant, sed alios quidem eligant, alios
  vero despiciant? Ideoque secundum proportionem unusquisque hoc
  lucretur, et si habeat filios, ad eos hoc transmittat, illi vero hoc
  inter alterutros partiantur ipsi quidem secundum mensuram, quanti
  consistant, non tamen patris transcendentes portionem.

CAPUT XXVI.

   Quoniam infirmas declaravimus alienationes a parentibus super
talibus factas, subtiliorem imponere convenit causae ordinem. Si enim
omnes supersunt filii ex prioribus nati nuptiis, et praemoriatur eis
parens, infirma omnino manebit alienatio, secundum quod prius a nobis
dictum est. Si vero moriantur omnes et rursus ad orbitatem causa
veniat, tunc ex effectu ratum erit quod alienatum est. Quis enim hoc
etiam infringat filiis, quibus videlicet solis hoc servavimus, non
existentibus? Sed hic quidam nobis pridem ingressus est sensus
subtilis et sollicitus et medium utrorumque casuum pertractans. Quia
enim, omnibus quidem extantibus filiis et praemoriente genitore nulla
relinquebatur pars eis ex lucratis rebus, omnibus autem morientibus
totum in eos revertebatur, cogitavimus medium quendam causae ordinem
invenire. Unde si pluribus existentibus filiis moriatur unus, si
quidem habeat filios, ad illos ferri hereditatem (hoc quod saepe
diximus); si vero non habeat filios, non omnino ad fratres totem
venire, sed quantum ex pacto non existentium filiorum acquirebatur
generanti, hoc eum lucrari, reliquum vero concedere in filii venire
successores, sive fratres sint sive extranei forte (quod maxime in
matre contingit), sive disponant suas substantias sive etiam intestati
moriantur. Et hoc nos scripsimus in nostra lege, cogitantes illud et
invenientes primi et clementer sancientes.  Quapropter etiam haec si
alienaverit parens antequam ad secundas veniat nuptias, deinde
moriatur filiorum unus, in tantum valet solummodo quod alienatum est,
quantum ad alienantem ex pacto non existentium filiorum pervenit;
alioquin secundum alias partes, quaecumque ad filii heredes veniunt,
omnino infirma erunt. Unde alienatione facta manet causa in suspenso,
sequentibus commutanda fortunis et aut perfecte ab initio infirmanda
alienatione aut perfecte valente, aut particulatim quidem infirmanda
alienatione, particulatim vero constante.  1.Et super his quoque
lucris, quaecumque ad secunda venientibus vota parentibus percipiunt,
non perscrutamur, utrum heredes existant aut praemorientis parentis
aut secundi morientis, nec si alii quidem heredes existunt, alii vero
non: sed, sicut superius diximus, praemium damus eis hoc, sive heredes
fiant sive etiam non, et hoc ex aequo percipient ipsi quidem
superstites, cum eis autem et defuncti filii, genitoris accipientes
partem; ubique tamen ingratitudine (sicut praediximus) impedimentum ad
tale lucrum faciente huiusmodi filio. Contra ingratos enim positas non
transcendimus leges, taliter et parentes honorantes et filios ad
pietatem deducentes. Sicut enim electionem prohibuimus et denuo
omnibus damus similiter talia praemia, sic ea, quae de ingratitudine
sunt, non interimimus. Palam vero est, quia ingratum oportet intellegi
eum qui circa ambos parentes aut omnino circa posterius morientem
factus aperte monstratur.

CAPUT XXVII.

  Optime vero nobis Leo divae memoriae videtur cogitasse de
  oblationibus, quas in secunda faciunt matrimonia qui ea
  contrahunt. Ait enim quia, si ex priori matrimonio filios habeant
  parentes, deinde ad secundum aut deinceps veniant matrimonium, non
  possunt neque in novercam patres neque in vitricum matres secundum
  vitae tempus quamlibet facere largitatem aut in morte relinquere,
  nisi tantum quantum unus filios aut filia solus existens ex
  generante habet. Si vero multi filii sint et unusquisque aequalem
  habeat portionem, non amplius, quam ad singulos venit, aut vitricus
  aut noverca percipiant. Si vero inaequalia quae relinquuntur
  fuerint, tantum necesse est solum ad novercam aut vitricum venire ex
  quacumque largitate parentis, in quantum qui minus habet filius ex
  illius substantia percipit aut ex novissima voluntate dimissum aut
  in vita datum: quippe dudum quarta, nunc autem tertia aut media
  secundum nostram legem portione omnino filio relinquenda aut danda;
  nisi rursus ingratitudinis ratio contradicat. Hoc idem observando et
  in avo et in avia, et proavo et proavia, et nepotibus masculis aut
  feminis, et pronepotibus similiter, sive sub potestate forsan sive
  emancipati consistant, ex paterna vel materna linea descendentes. Et
  hoc decernens recte intulit quia, quod plus est in eo quod relictum
  aut datum est omnino aut novercae aut vitrico, ac si neque scriptum
  neque relictum aut datum vel donatum competat filiis et inter eos
  solos ex aequo dividitur. Ut oporteat namque ex secundis nuptiis
  filios participari etiam horum, scriptum quidem in quadam
  constitutione est, non tamen etiam nunc nobis placet, sed ex priori
  matrimonio filiis, propter quos et observatum est, detur solis,
  nulla machinatione neque per suppositas personas neque per aliam
  causam interponi valente. Hoc autem quod plus est divident adinvicem
  grati filii parentibus, non ingrati circa hos approbati et
  ingratitudine huiusmodi obnoxii constituti, qualem leges
  quaerunt. Tales namque etiam hac utilitate privamus, ne forte
  propter spem huius possessionis contra parentes accedant et protervi
  sint et naturae iniurientur leges. Palam quoque est quoniam et hic,
  si quis horum moriatur, ad quos quod plus est deducebatur filiis
  existentibus, defuncti filii hoc accipient secundum propriam quidem
  multitudinem, ad defuncti vero partem.

CAPUT XXVIII.

     Quia vero hactenus legibus indiscretum est, quando conveniat quod
plus est inspicere, utrum secundum oblationis tempus an certe
matrimonii solutionis, optimum nobis visum est esse mortis binubi
parentis observari tempus. Scribunt itaque homines et horum quae
habent amplius, scribunt autem et minus, evenientes autem fortunae
contrarios eventus saepius operantur. Unde ut non circa haec erremus,
tempus illud considerandum est, secundum quod binubus moritur, et
portionem inde sumendam, et secundum eam quod plus est contemplantes
auferre quod transcendit oportet et filiis applicare: in omnibus
talibus non ab initio datione aut scriptura respicienda, sed qui
vocatur eventus considerandus est.

CAPUT XXIX.

    Nec illud quoque nobis relinquendum est, quod recte habendum
 Theodosius piae memoriae iunior constituit, dicens quia, si mulier
 filiis procreatis ad secundas veniat nuptias et exinde ei nascantur
 filii <alii>, deinde etiam secundus vir moriatur, eius quidem
 proprias res ex ambobus matrimoniis percipient filii intestata matre
 moriente ex aequa et simillima divisione, antenuptialem vero
 donationem utraque soboles proprii percipiet patris, et ex solido
 quidem prioris matrimonii filii illius lucrabuntur donationem, ex
 solido quoque ex secundis nati seminibus ab illo facta fruentur
 munificentia, licet non ad tertium illa matrimonium venerit. Quid
 enim hoc prioribus prosit? quid autem invideant priores filii
 secundis, si non et illi tertiis iniuriam passi sunt nuptiis? Et
 absolute unaquaeque soboles proprii parentis accipiat sponsaliciam
 largitatem, et omnino prioribus filiis propter secundas nuptias
 accipientibus et secundi liberi modis omnibus eam habeant, quamvis
 quae secundas contraxerit nuptias, ad tertia minime vota
 migraverit. Ex rerum vero consequentia hoc ipsum et in patribus sit
 secundo nuptias facientibus, et servetur ex priori quidem matrimonio
 filiis propter secunda vota lucrata dos, secundis quoque <ex
 secundis>, licet non ad tertia pater venerit vota.  1.Reliqua vero
 quaecumque in talibus lucratus est pater aut mater ex secundis
 nuptiis, aut per legatum forsan seu fideicommissum, non tamen ad
 tertias venerunt nuptias, haec commixta eorum substantiae et a
 tertiis non mutilata matrimoniis maneant apud eos inmota et ad eorum
 velut proprias successiones perveniant, aut etiam superstitibus quo
 volunt disponantur modo.

CAPUT XXX.

   Quia vero lucra ubique secundum rationis frequentiam in
   disiunctiones ex morte sancivimus, brevi quodam sermone et illud
   adicimus, quia quaecumque lucrati fuerint parentes repudio soluto
   matrimonio, sive bona gratia misso sive etiam aliter, sive per
   dotia sive per sponsaliciae largitatis occasionem, haec ad instar
   ex morte lucrorum omnia serventur filiis. Hoc idem custodiendo
   etiam super indotatis uxoribus, ubi a nobis posita constitutio
   procacitatem punivit. Et non discernimus, ex cuius culpa
   matrimonium repudio sit solutum. Quocumque enim modo se habeat
   causa, servatur et super illis quod lucratum est ex illis nuptiis
   filiis, ex quibus processerunt filii, sive prima soluta sint
   matrimonia repudio sive etiam secunda, licet tertiae non secutae
   sint nuptiae.

CAPUT XXXI.

 De augmentis autem aut deminutionibus dotium aut antenuptialium
 donationum dictum quidem est aliquibus prioribus legibus, a nobis
 autem perscrutatum perfectius est, qui etiam consistentibus
 matrimoniis propter nuptias donationes non augeri solum, sed etiam a
 principio dari praecepimus. et sicut augeri permisimus, ita quoque
 minui contrahentibus volentibus concessimus. Sed hoc, quod de
 deminutione dictum est, si secundae fiant nuptiae, non pepercimus (ut
 non aliquo modo Leonis piae memoriae offendamus constitutionem), cum
 filii ex prioribus fuerint nuptiis. Si enim immensam obtulerit dotem
 aut antenuptialem donationem parens aut aliud aliquid largiatur,
 deinde sentiens, quo ferat lex, abbreviet quod factum est et deminuat
 dotem aut antenuptialem donationem, nequaquam lucrum erit filiis quod
 datum est, sed licebit lucrari aut vitricum aut novercam, filiis
 secundum hoc laesis.

CAPUT XXXII.

   Si vero solum usumfructum rerum aut vir uxori aut coniux marito per
  novissimam dederit voluntatem, ante nos quidem dicebat lex, si ad
  secundas venirent nuptias aut pater aut mater, statim relicto usu
  cadere, sicut prius cadebant proprietate, et repente filiis illum
  restitui, si vero impuberes forsan filii fuissent, etiam cum medii
  temporis fructibus. Hoc enim videbatur legi; nobis autem non satis
  hoc placuit: sed volumus, vel si usus detur per largitatem aut
  mortis causa donationem factam, et inter vivos, in quibus licet
  etiam donari, si relinquatur, et accipiens ad secundas veniat
  nuptias, manere sic quoque usum, donec supersit qui hunc habet
  usumfructum, nisi expressim ipse qui donationem, sicut dictum est,
  fecit aut hunc reliquit, sive masculus sive femina, dixerit velle ad
  secundas veniente nuptias eo, qui usumfructum accepit, solvi eum et
  ad suam reverti proprietatem. Sed haec quidem de his quae per
  largitatem dantur dicimus.

CAPUT XXXIII.

Si autem in dote aut in sponsalicia largitate rerum ususfructus detur,
  nihil penitus innovamus, sed dudum sancita teneant, et maneat apud
  accipientes donec vivunt, licet decies milies contrarium aliquid
  velint morientes. Quod enim ex lege datum est lucrum privatus
  auferre modis omnibus non valebit.

CAPUT XXXIV.

  Quoniam omnino ad memoriam de usufructu legum venimus, illud quoque
misceri legi bonum est, quod tribus pridem dictum est
constitutionibus: quia omnium pater horum, quae ad filios veniunt sive
ex materna linea sive ex nuptiali filiorum causa sive aliunde,
usumfructum habet, licet ad secundas veniat nuptias. Usum namque
eorum, donec vivunt, manere sine casu etiam ante nos omnes volunt
leges et in maternis et in aliis omnibus, et nos simul
dicimus. Castrensium vero et quasicastrensium peculiorum excipiatur
ratio.

CAPUT XXXV.

Mater tamen donans aliquid filio de suo si ad secundas venerit
nuptias, non poterit per occasionem ingratitudinis revocare quod datum
est. Non enim ex pura videtur voluntate ingratitudinem introducere,
sed secundas nuptias considerans ad hanc venisse cogitationem
putabitur. Nisi tamen aperte filius aut circa vitam ipsam insidians
matri aut manus inferens impias aut circa substantiae totius
ablationem agens adversus eam aliquid declaretur.

CAPUT XXXVI.

Non tamen permittimus mulieribus ad secundas venientibus nuptias adhuc
     velle priorum maritorum dignitatibus aut privilegiis uti: sed ad
     quale post priorem venerunt matrimonium, illius amplectantur
     fortunam. Quae enim priorem oblita est, non rursus ex prioribus
     adiuvabitur.

CAPUT XXXVII.

Iucundum quoque illud et non extra pietatem a divae memoriae Alexandro
 super alios plurimos antiquorum legislatorum determinatum est, ut si
 quis manumiserit ancillam, deinde eam ducat uxorem, at illa ut
 videtur elata et epulata solverit circa manumissorem matrimonium, non
 sinit lex ad secundas nuptias venire invito priore marito, sed
 deinceps nuptias fornicationem iudicat et corruptionem, sed non
 nuptias nec matrimonium, ex quo iniuriae non decentes ei, qui
 libertatem imposuit, fiunt.

CAPUT XXXVIII.

   Eius quoque principis illud quoque invenientes dignam putavimus
 partem nostrae facere sanctionis: quoniam omnium mater fide dignior
 ad filiorum educationem videbatur, dat ei etiam hoc lex, nisi ad
 secundas accesserit nuptias.

CAPUT XXXIX.

      Dotes autem, quas acceperint contrahentes, non dabunt facile
 mulieribus consistentibus adhuc matrimoniis, nisi tamen ex causis
 quas lex numeravit; alioquin, si quid tale gesserint, instar
 donationis quod agitur hoc ipso esse videtur: et si moriatur mulier,
 et recipient dotes qui dederunt eas inmature mulieribus mariti ab
 heredibus mulierum cum medii temporis fructibus, ipsi et heredes
 eorum, et habebunt in lucrum secundum pactum. Et si ad secundas
 venerint nuptias viri, servabunt sine alienatione haec filiis, hoc
 videlicet quod generaliter constitutum est. Si vero non contigerit
 accipere contrahentes dotes adhuc constante matrimonio, etiam post
 mortem eas uxorum secundum legem ab illarum percipient heredibus,
 sicut scriptura vult dotis.

CAPUT XL.

Si autem tutelam gerat mulier filiorum (palam est quia impuberum
existentium) iurans non ad secundas venire se nuptias, deinde
contemnens et prius conubium et iusiurandum ad maritum veniat
secundum, non prius tutorem petens et rationem reddens et exsolvens
omne quidquid hinc debet, non solum quae eius sunt in hypothecam
habere lex permittit filiis, sed etiam mariti substantiam trahit cum
hypothecis; ipsi quoque interdicit filii successionem impuberis
morientis, licet ex substitutione pater eam venire ad filii dixerit
successionem. Sed haec quidem priores nostri. Nos autem miramur, si
mulierem sic impiam constitutam, ut etiam hoc ipso iusiurandum
neglegeret et sic ad immaturas nuptias deveniret, tribus maximis
neglectis deo et defuncti memoria et caritate filiorum, ita parvis
subdiderunt poenis, et illam quidem, quae ante luctuosum nubit tempus
et nec omnino mater filiorum consistit, puniunt amare, et licet filios
non habeat, propter solam honestatem haec agunt, mulierem vero sic
effusam concupiscentiis, non vel ipsis subdiderunt poenis quas
sustinent quae ante lugubre tempus ad secunda vota declinaverunt.
Ideoque sancimus eas, quae sic peierare de cetero praesumunt mulieres,
super dudum praecedentes poenas et has sustinere omnes quas primitus
diximus super his mulieribus quae ante lugubre tempus nubunt, et
infamiam et alia omnia his inferentes et solutionem eis poenarum
dantes eandem quam etiam illis, ut supplicent imperatori et dimidiam
portionem dent filiis suarum rerum, neque usufructu apud eas
remanente. Et simpliciter aequalem eam ponimus propter nuptiarum
immaturitatem ei quae ante lugubre tempus nupsit.  Si vero etiam
naturalium tutelam gerat filiorum (nam hoc quoque praebuimus ei),
tamen ad virum veniens et non haec agens, quae prius dicta sunt,
iisdem subiaceat poenis.  Providentia vero sit per provincias quidem a
gentium praesidibus, hic autem gloriosissimo praefecto felicissimae
huius urbis una cum praetore, cui huius partis cura est, ut volente ad
nuptias venire tutelam gerente muliere et ordinetur minoribus tutor et
rationes suscipiantur et quod mater debet occasione gubernationis, hoc
reddatur.

CAPUT XLI.

  Placet quoque nobis Zenonis piae memoriae constitutio volens patrem,
    si iubeatur proprio filio legatum sub condicione aut die dare, non
    aliter exigi pro donatione legatorum cautionem, hanc videlicet
    quae legatorum servandorum causa vocatur, nisi secundas pater
    contraxerit nuptias. Sit enim et hoc secundo nubentibus poena.

CAPUT XLII.

   Sed et si quis inter reverentissimos constitutus clericos, ultra
    lectorem aut cantorem dicimus, omnino contraxerit nuptias, hunc ex
    nostra constitutione cadere sacerdotio constituimus atque
    volumus. Si vero lector existens et nuptias faciens deinde propter
    aliquam inevitabilem necessitatem ad secundas veniat nuptias,
    nequaquam ad maioris sacerdotii ascendat culmen, sed illic manebit
    apud mulierem, affectum illius praeponens meliori provectui. Si
    vero, cum sit laicus, ad ordinationem subdiaconi aut diaconi aut
    presbyteri venire voluerit, deinde appareat mulierem habens non ex
    virginitate sibi copulatam, sed aut disiunctam a marito aut aliter
    non ab initio mox sibi legitime coniunctam, aut etiam ipse ad
    secundas venerit nuptias, non impetrabit sacerdotium, sed licet
    latenter ad hoc venerit, omnino eo cadet.

CAPUT XLIII.

 Quae nunc vero sequitur causa est antiqua et multas quidem suscipiens
correctiones non ab aliis solum, sed etiam a nobis, non tamen ad
summum sui veniens rectitudinem: quam nunc sectantes praesentia
sancimus Lex enim quae vocatur Iulia Miscella, lex antiqua, lex
vetusta, filiorum procreationis praeponens studium permittebat
mulieribus, licet vir prohiberet et aliquid ob hoc relinqueret,
quatenus non ad secundas veniret nuptias, tamen et ad virum venire et
iurare, quia filiorum causa hoc ageret, et quod relictum erat
accipere. Et hanc quidem in annum dabat mulieribus licentiam Eo autem
transeunte si vellet accipere relictum, non aliter licebat mulieri hoc
accipere, antequam cautionem exponeret, quia ad secundas non veniret
nuptias Sed hanc quoque adiectionem <non> ipse Iulius Miscellus
adinvenit, sed Quintus Mucius Scaevola hoc praesanciverat, super
omnibus quippe pendentibus in causarum prohibitionibus huiusmodi
adinveniens cautiones. Nos igitur videntes plurimas mulieres desiderio
nuptiarum, non propter filiorum procreationem, sed propter
necessitatem et iurantes et nubentes et transcendentes morientium
voluntates, aestimavimus prius interim sacratiorem mederi partem et
periurium eis cohibere nec sinere talia subire iuramenta, in quibus
omnino periurium promptum est.  Nam nec illud inerat legi, ut
oporteret sine filiis existentes mulieres hoc iurare sacramentum, sed
etiam filios habentibus adiacebat iusiurandum, quod deum simul et
defuncti animam contristaret, cum utique periurium quidem esset in
promptu, filiorum vero procreatio in casus munerius reiaceret. Quia
igitur hoc nostra sancivimus lege iusiurandum eis auferentes et talem
permittentes perceptionem, consideravimus quoniam alterutrumque rerum
a nobis praetermissum est oportere et defuncti animae mederi.
Quapropter praesentem ponimus legem; non enim volumus deficientium
nihil illicitum habentes voluntates frustrari. Si enim diceremus
oportere mulierem omnino viro praecipiente non nubere hoc custodire,
pre amaritudine habuisset hoc merito lex; nunc autem, cum secundum
praesto sit, id est ut, si voluerit nubere, <non> accipiat quod
relictum est, novissimi sceleris est despicere voluntatem defuncti ita
fluctuantem, ut ei detur licentia nubendi et accipiendi quod relictum
est et per omnia contristandi priorem maritum.

CAPUT XLIV.

 Unde sancimus, si quis prohibuerit ad aliud venire matrimonium
  uxorem, sive etiam uxor maritum (idem namque est utrumque) et pro
  hoc aliquid reliquerit, unam ex duabus condicionem habere
  contrahentium alterum, aut ad nuptias venire et abrenuntiare
  perceptioni, aut si hoc voluerit, sed honorat defunctum, omnino
  abstinere de cetero nuptiis.  1.Sed ut non causa suspensa sit et
  post tempera forsitan longa revertatur rursus exactio, propterea
  bene nobis visum est habere determinare causam, et usque ad annum
  quidem non esse penitus petitionem relicti, nisi tamen modus
  sacerdotii adveniens alteri personarum statim praebeat perceptionem,
  utpote nequaquam nuptiarum existente spe.  2.Si vero transire
  contigerit annale tempus, damus quidem personae huic accipere quod
  relictum est, non absolute tamen neque simpliciter; sed si quidem
  immobilis fuerit res, non aliter hoc accipere nisi iuratoriam
  cautionem exposuerit et supposuerit suas res (hoc quod tacite ex hac
  lege damus), ut si ad secundas venerit nuptias, reddat quod datum
  est tale quale percepit, restituens et quos accepit in medio
  fructus.  3.Si vero mobilis fuerit res, si quidem idoneam habet
  substantiam persona volens accipere, dari quod relictum est sub
  eadem cautione et iisdem hypothecis. Sed si quidem aliud aliquid
  mobilium fuerit, tale restitui quale percepit, aut deminutionis
  medeatur partem.  4.Si vero pecuniae fuerint, etiam cum usuris quas
  inde percipere valuerit, iureiurando restituendis hoc iudicando. Si
  vero non mutuavit quidem, sed usus est, tertiae centesimae reddat
  usuras.  5.Si vero non valde locuples fuerit, etiam fideiussorem
  hunc exigi. Si autem non valuerit fideiussorem dare, tunc sub
  iuratoria cautione et hypotheca, secundum quod dictum est, suarum
  rerum accipiat quidem quod relictum est.  6.Mox autem ut ad secundas
  nuptias venerit, hoc ab eo, qui dedit, vindicetur, apud quamcumque
  apparuerit personam, tamquam si hoc ab initio neque datum fuisse
  videretur.  Quod in omni restitutionis casu, sive mobile sive
  immobile sit quod futurum est reddi, valere sancimus.  7.Si vero
  usus fuerit quod relinquitur, minus idonee vero se habeat ad
  fideiussionem et nec ipse dignus sit cui hoc credatur, manere quidem
  apud illum a quo relictum est, ex tertia vero centesimae eius usuram
  praestari, quam usque tunc solvat, donec aut secundas ille contrahat
  nuptias (quando et restitutio praestitarum usurarum suscipiet
  facultatem) aut [si] fiat manifestum nullatenus posse istum ad
  nuptias pervenire, sive secundum modum sacerdotii (tunc enim ei
  dabit quod relictum est) sive morte. Accipient enim hoc omni modo
  eius heredes, nihil neque de datis usuris reddentes.  8.Hanc ipsam
  autem introducimus observantiam et eundem intellectum, et si non
  coniuges alterutris sub tali reliquerint condicione, sed alius
  aliquis extraneus sive viro sive mulieri sub tali condicione dari
  quid voluerit: videlicet fortuitorum casuum secundum suam naturam et
  leges super his tam in praestandis quam in restituendis servata.
  Haec igitur ex iam nuper factis a nobis occasione Iuliae Miscellae
  constitutionibus retribuimus; alia vero sint firma secundum terminos
  et casus secundum quos haec exposuimus.  9.Praefatae autem a nobis
  observationes dentur, si institutionis sit pars aut legatum,
  heredibus aut substitutis aut illis <a> quibus haec relicta sunt; si
  quidem mortis causa donatio, omni modo heredibus Si vero ex asse
  secundum talem condicionem conscribatur quis heres, substitutis, si
  fuerint. aut omnino his qui ab intestato ad hereditatem vocantur,
  huiusmodi observationes praestentur, ut undique lex habeat propriam
  perfectionem. Nisi forte testator et hoc praecipiat dicens licentiam
  habere eum cui dereliquit sive per institutionem particularem sive
  ex asse, aut per legatum vel fideicommissum, sive per mortis causa
  donationem, et accipere quod derelictum est et nullam cautelam dare;
  tunc enim sequenda est defuncti voluntas. Studii enim nostri est
  defunctorum conservare secundum legem voluntates.

CAPUT XLV.

  Et quia parum addita de cautela rerum ediximus et Leonis novimus
      divae memoriae constitutionem de secundis nuptiis, si ad eas
      veniens mulier non valeat dare fideiussionis cautelam quia
      filiis restituat res, tertiam partem centesimae accipiens: nos
      causam adhuc melius ab ea constituimus; quod enim super hoc,
      statutis competentem adiecimus subdivisionem.  1.Et sancimus
      (hoc quod pridem a nobis in quadam dictum est constitutione) ut,
      si quis offerat vel res per nuptialem donationem, si quidem
      omnes immobiles constitutae sunt, maneat eorum usus apud matrem
      ad secundas venientem nuptias, et ea haec eligat et non recuset,
      neque exigat fides pro aestimatione earum usuras, sed
      diligentiam earum habeat secundum quod lex dat usus dominis
      constitutis, conservet autem haec secundum leges filiis
      superstitibus, aut si omnes moriantur, secundum nostram legem
      tam sine filiis casu [moriente] matri quam remanentibus filiorum
      heredibus conservato.  2.Si vero universa constituta est forte
      in pecuniis aut aliis mobilibus rebus nuptialis donatio, tertiam
      partem usurarum accipiente matre cum prius sancita cautela non
      exigi a filiis aurum, nisi forte sine invidia sit viri facultas
      et habeat aurum et argentum et vestes et quidquid conscriptum
      est matri Damus etenim tunc electionem matri, sive velit res
      accipere et dare fideiussoriam cautionem sive praedictas
      accipere usuras; dicimus autem ex tertia parte centesimae tam
      secundum anteriores leges quam etiam secundum nostras.  3.Si
      vero permixtae sint res et donatio tam in pecuniis quam
      immobilibus rebus sit, immobiles quidem omnino manere apud
      matrem propter quod alimenta habeat exinde, in rebus vero
      mobilibus illa tenere quae pridem sanximus, sive contigerit in
      mobilibus rebus omnia antenuptialis donationis
      constituta. Provideat mulier, quod non respuat immobilia neque
      imminuta haec faciat, sed qualia accepit restituat.

CAPUT XLVI.

 Hinc nos alia evocat ratio quae de filiorum successione est, quam
accipere quae ad secundas veniunt nuptias. Iam pridem enim et de his
scripta est lex a nobis ad Hermogenem gloriosae memoriae magistrum
sacrorum nostrorum factum officiorum rescripta, Belisarii gloriosi
procedens consulatu septimo decimo kalendas Aprilis, per quam sanximus
matres ad filii non relinquentis liberos cum eius qui mortuus est
fratribus sine causatione vocari successionem, et eius cum usu etiam
proprietatem habere firmam, sive prius quam heres relinquatur sive
postea ad secundas venerit nuptias; auferentes de hoc leges quae de
his contrarium quid praecipiebant. Hanc nostram sanctionem firmam
etiam modo manere super solas quae dudum ad secundum venere
matrimonium sancimus et quosdam propriorum accipientes filiorum, firme
eis servantes et secundum deinceps tempus, sive ante nuptias sive post
nuptias hereditatem in eis filii descendisse contigit. De his autem
quae post haec ad secundum veniunt virum, ita nobis praesens lex
disponatur et sanciatur. Ergo necesse est filio moriente sive masculo
sive femina, sive testatus moriatur sive etiam sine hoc: interim ergo
ea quae ex testamento sunt dicentes ita ad ordinem qui ab intestato
est veniemus.  1.Si igitur legitime filius testatus fuerit et
relinquat matri substantiam sive partem eius aliquam, hanc illa
accipiat per scripturam, quia ubique custodire morientium volumus
voluntates, et habeat quod dimissum est aut datum et secundum
proprietatem et secundum usum. Sicut enim licebat relinquere alicui
extraneorum et nihil heredem secundae mulieris nocebant nuptiae, ita
et matri derelinquens sive institutionem sive legatum recte
derelinquat et dominium et usum, sive ex rebus quae extrinsecus
advenerunt fuerit facultas sive ex paternis, nihil ex hoc fratribus
contradicere valentibus.  2.Si autem intestatus filius moriatur, iam
ad secundas veniente matre nuptias aut postea veniente, vocetur quidem
et ipsa cum filii aut filiae fratribus secundum nostram constitutionem
ab intestato ad eius successionem, sed quanta quidem [quae] ex paterna
substantia ad filium pervenerunt, eorum solummodo habeat usum ad
secundas omnino sive prius sive postea veniens nuptias, in residuis
vero omnibus rebus, quae aliunde erant filio praeter paternam
successionem, veniat secundum vocationem nostram quam statim dicimus,
quadam correctione et ea indigente. Et haec dicimus in rebus quae
extra nuptialem donationem sunt. Quae enim in illis sancita sunt a
nobis et a Leonis divae memoriae constitutione, integra conservamus,
in quibus solum mater habeat usum et usumfructum.  3.Sed in aliis
rebus haec sancimus et deinceps tradimus tempori, quaecumque post
nuptialem donationem sunt a patre venientia filio aut ex aliis causis,
tam ex testamento quam ab intestato successionibus. Ratione contra
ingratos filios undique et super istis rebus servata, quando
manifestae causae ingratitudinis demonstrantur; aliorum omnium quae de
successionibus dicta sunt parentum in filiis aut filiorum in
parentibus, intactis manentibus.  4.Ingratitudinem autem hic
consideramus non solum ad matrem secundum pridem a nobis dictum, sed
etiam adversus eundem ipsum fratrem defunctum.

CAPUT XLVII.

   Et quoniam scimus multas fratribus adinvicem factas contentiones,
illum solum tamquam ingratum circa fratrem effectum participari hoc
lucrum non concedimus, qui mortem voluerit fratri aut criminalem
inducere contra eum inscriptionem, aut substantiae ei properaverit
inferre iacturam. Eius enim portio tam ad reliquos fratres et matrem
veniat.  Et haec lex super filiorum successionibus, quibus cum matre
succedunt filii, maneat, illam quae a nobis facta est subdivisionem
introducens his quae futuro tempore secundo matrimonio futurae sunt
viris. Quae enim iam ad secundum matrimonium pervenerunt, successionem
sive per testamentum sive ab intestato habere firme et secundum
dominium et secundum usum et secundum usumfructum, et alienare et
testari et transmittere secundum quem voluerint modum, nihil eis
impedimentum quolibet tempore ex praesenti constituta lege.  1.Et
illud autem firmum, quod ex primo matrimonio est, filiis maneat, quod
super praedictam a nobis constitutum est sanctionem: quod, si
antenuptialem donationem, quam mater moriente marito lucrabatur,
contigerit ad morientem filium pervenire et propterea partem ei illius
fieri hereditatis, matrem neque secundum quod succedit filio dominium
eorum, scilicet antenuptialis donationis rerum perfrui, solum autem
habere horum, quamdiu superest, usum et usumfructum. Maneat igitur et
hoc his qui ex prioribus nuptiis sunt filiis condonatum, nisi forte
ante praedictam constitutionem iudicialis sententia et transactio
inter partes facta de his aliquid statuit.  2.Et quoniam mater
excludebatur quidem a filio masculo (hoc faciente senatusconsulto quod
Tertullianum vocant), filiabus autem contransmittebatur, nos non
quaerentes filiorum ius, sed exinde ei legitima iura dantes vocavimus
quidem eam etiam cum masculis fratribus morientis in tantum in quantum
numerus filiarum fuerit, quatenus et ea partem habeat tantum quantam
unusquisque fratrum; si vero et permixtim masculi et feminae fuerint,
hoc ipsum disponentes. Si vero mater et filiae solae consistant, ibi
senatusconsultum mediam quidem partem dabat matri, residuam vero
mediam sororibus, quantaecumque extitissent. Quod quia non primitus
correxiumus, modo adducimus ad competentem correctionem, et in isto
casu vocantes eam pro rata filiarum, quatenus quantum unaquaeque
filiarum habet, tantum solummudo et eam accipere, et in omni casu huc
relato in virilem portionem (hoc quod legis est) etiam mater veniat,
sive soli consistent masculi sive solae feminae sive etiam permixta
utraque proles.

CAPUT XLVIII.

 Illud quoque super hoc adicere legi iustum aestimavimus. Si enim
  moriatur vir aut mulier filios habentes et ex prioribus et ex
  secundis nuptiis, quas post hanc nostram contraxerint legem (in his
  enim praesentia disponimus), quae quidem super lucris ex nuptiis
  servari oportet, haec sanximus, insuper et decrevimus portiones quas
  necesse est parentes legitimis et non ingratis relinquere filiis:
  ipsos <tamen> genitores non erit iustum ad secundam omnino declinare
  prolem et quod ex lege est tantummodo relinquentes prioribus alia
  omnia ad secundos deducere, sed aliquid prioribus adicere. Si quidem
  aliquem ex secundis habeat nuptiis, aut etiam primis forsan, ita
  festivum, ita dilectum, ut velit praeponere eum aliis in
  possessione, damus licentiam hoc agendi, non tamen omnino priores
  quidem filios minuere, secundos autem augere, sed neque vehementer
  magnificare augmentum nec omnino oblivisci priorum matrimoniorum
  neque firmare quae praecedentibus nos de talibus dicta sunt: sed
  providere quidem et secundis providere autem et primis, cogitantes
  quoniam filii ambo sunt, et ita facientes successionum in
  testamentis divisionem. Si enim intestatis eis mortuis lex omnes ex
  aequo vocat, competens est eos imitantes legem non vehementer magnis
  eos adbreviare minutionibus, erubescentes legem. Sic enim erunt
  patres boni et nostra digni legislatione: et iusti quidem erunt
  solam legem custodientes, si quid autem etiam supra legem
  reliquerint, erunt iusti simul et humani patres. Et non haec dicimus
  inter ingratos et gratos filios (de ingratis enim iam saepius dictum
  est), sed de his qui magis aut minus diliguntur: cum utique multa
  differentia sit ingratitudinis et gratiarum actionis et dissimilis
  honoris.  Hanc itaque partem de aequitate filiorum ex priori et
  secundo matrimonio venientium adhortantes potius quam sancientes
  dicimus; alioquin semel augentes ab intestato partem omnino filiis
  relinquendam et usque ad quattuor quidem filios quattuor uncias
  omnino definientes, si autem ultra quattuor sint, usque ad mediam
  substantiae partem, idoneum iam dedimus filiis solacium, non ex
  parva mensura antiquam eorum angustiam resolventes.  1.Sit igitur
  praesens lex futuro tempori sanciens, sicut saepius dicentes
  praevenimus, et nihil priorum tangens, sed condensa undique et
  complexa sub una continuatione et omnia paene de secundis
  pronuntians nuptiis, et priora quidem prioribus in sua virtute
  servans, quae vero ab ea disposita sunt futuris secundis explanans
  nuptiis, et novam quandam undique ac subtilissimam introducens
  quaerentibus utilitatem.  Omnibus quae super talibus positae sunt
  constitutionibus in futuris post hanc nostram legem nuptiis et quae
  ex his evenerint vacantibus: hac videlicet una constitutione futuro
  tempori, secundum quod a nobis definitum est, in his qui continentur
  in ea casibus pro cunctis sufficiente.  <Epilogus>Haec igitur tua
  celsitudo omnibus gentibus quae sub tuo sunt cingulo sollemni modo
  manifesta fieri praecipiat, ut omnes cognoscentes, quia maiorem
  laborem sustinentes quam oportet imperialibus incurrere
  cogitationibus, tamen nihil prius nostra fecimus salute, nisi
  undique congregare quod iustum est, et omnes videntes in unum
  collectam de hac legislatione partem sciant, quia et priorem his
  quae iam posita sunt servavimus legem et futuro tempori competentem
  posuimus congruentiam.  Dat. XV. kal. April. CP. Belisario
  v. c. cons.



     ►Sources:Coll.IV, tit.1; Ep. Theod. 22; Ath. 10, 2; Iul. const.XXXVI.



###### Nov23.htm ######
###### Nov23.htm ######

* NOV. XXIII
     DE APPELLATIONIBUS ET INTRA QUAE TEMPORA DEBEAT APPELLARI.

   (AD536)










     Imp. Iustinianus Aug. Triboniano illustri magistro officiorum et quaestori sacri
 palatii.

<Praefatio> Anteriorum legum acerbitati plurima remedia imponentes et maxime hoc
circa appellationes facientes et in praesenti ad huiusmodi beneficium pervenire duximus
esse necessarium. Antiquitati etenim cautum erat ut, si quis per se litem exercuerit et
  fuerit condemnatus, intra duos dies tantummodo licentiam appellationis haberet; sin
  autem per procuratorem causa ventilata sit, et in triduum proximum eam extendi. Ex
rerum autem experientia invenimus hoc satis esse damnosum: plures enim homines ignaros
 legum subtilitatis et putantes in triduum esse provocationes porrigendas in promptum
  periculum incidisse et biduo transacto causas perdidisse. Unde necessarium duximus
   huiusmodi rei competenter mederi.

CAPUT I.
    Et sancimus omnes appellationes, sive per se sive per procuratores seu per
  defensores vel curatores et tutores ventilentur, posse intra decem dierum spatium a
recitatione sententiae numerandum iudicibus ab his quorum interest offerri, sive magni
 sive minores sunt (excepta videlicet sublimissima praetoriana praefectura): ut liceat
      homini intra id spatium plenissime deliberare, sive appellandum ei sit sive
   quiescendum, ne timore instante opus appellatorium frequentetur, sed sit omnibus
       inspectionis copia, quae et indiscussos hominum calores potest refrenare.

CAPUT II.
Ad hoc sancimus, si quando lis speratur in nostrum inferri consistorium, si forte
contigerit imperatoriam maiestatem occupatam publicis causis ex mundanis provisionibus
non posse convocare patres, quatenus causa agitetur, non ex hoc litem periclitari. Quod
  enim vitium est litigantium, si culmen imperatorium occupetur? vel quis tantae est
 auctoritatis, ut nolentem principem possit ad convocandos patres ceterosque proceres
 coartare? Sed si quid tale evenerit, causa intacta permaneat, donec imperator monitus
 sua sponte et convocari proceres iusserit et litem inferri patiatur et omnia secundum
   morem procedere.

CAPUT III.
  Illud etiam in tertio capitulo disponendum est, quod antiquitas bene statuit,
   novitas autem neglexit. Cum enim veneranda vetustatis auctoritas ita magistratus
digessit, ut alii maiores, alii medii, alii minores sint, et appellationes a minoribus
   iudicibus non solum ad maximos iudices remitterentur, sed ad spectabilium iudicum
tribunal quatenus et ipsi sacro auditorio adbihito litem exercerent, novitas autem hoc
   dereliquit: evenit, ut super minimis causis maximi nostri iudices inquietentur et
 homines propter minimas causas magnis fatigentur dispendiis, ut forsitan totius litis
    aestimatio ad sumptus iudiciales non sufficeret. Ideoque sancimus, si quando ex
  Aegyptiaco tractu vel adiuncta ei utroque Libya provocatio speratur usque ad decem
   librarum auri quantitatem, non in hanc regiam urbem eam venire, sed ad praefectum
     augustalem, qui audiat et causam dirimat vice sacri cognitoris, nulla ei post
   definitivam sententiam appellatione porrigenda. Similique modo quoties in Asiana
   diocesi vel Pontica tale aliquid emerserit usque ad praedictam quantitatem decem
 librarum auri, appellationes ad viros spectabiles, comites forte vel proconsules vel
  praetores vel moderatores, quibus specialiter easdem lites peragendas deputavimus,
remittantur, quatenus et hi ad similitudinem praefecti augustalis vice sacri cognitoris
    intercedant et causas sine spe quidem appellationis, dei tamen et legum timore
 perferant decidendas. Orientalem autem tractum causas appellatione suspensas et usque
  ad decem librarum auri quantitatem limitatas ad virum spectabilem comitem Orientis
       mittere simili modo audientiam et finem eis impositurum.

CAPUT IV.
    Illo videlicet observando, ut viri spectabiles iudices non ad alios eadem
      spectabilitate decoratos iudices suas transmittant appellationes in litibus
quantaecumque quantitatis, cum non oporteat ad compares iudices appellationes referri,
 sed a minore iudicio in maius tribunal ascendere. Sed ad illustrissimam praefecturam
illorum appellationes, cuiuscumque sint quantitatis, ut dictum est, dirigantur, qui una
cum viro excelso pro tempore quaestore eas dirimat; utroque officio subministrante, id
 est tam ex sacris scriniis more solito quam praefectorio. Ita tamen haec sancimus, ut
   nec a ducibus vel aliis spectabilibus iudicibus, quibus forte, etsi privati sint,
  imperialis maiestas causas iniunxerit, appellatio ad memoratos spectabiles iudices
   currat, ne causa non gradatim procedere, sed perperam videatur: sed a praesidibus
quidem provinciarum et iudicibus a nobis datis, si non sint spectabiles iudices, intra
   memoratam quantitatem referetur. Si autem vel illustres sint dati a nobis iudices
      quibus apices dignitatum super spectabilitatem sunt, vel duces qui omnimodo
 spectabilitate sunt decorati, vel hi qui a principe delegati sunt spectabilem habeant
   dignitatem, eorum appellationes sub quacumque quantitate in hanc regiam urbem ad
  competentes antiquo more iudices referuntur. Omnibus aliis, quae in appellationibus
statuta sunt vel ab antiqua prosapia vel ab auctoritate anteriorum constitutionum vel a
nostra humanitate, intactis illibatisque custodiendis.
     Dat. III. non. Ian. CP. post cons. Belisarii v. c.



     ►Sources:Coll.IV, tit.2; Ep. Theod. 23; Ath. 7, 2; Iul. const.XXIV.



###### Nov24.htm ######
###### Nov24.htm ######

* NOV. XXIV
DE PRAETORE PISIDIAE.

     (AD535)










     Imperator Iustinianus Aug. Iohanni. pp.

<Praefatio>Et antiquos Romanos credidimus numquam potuisse tantam rempublicam ex
   parvis exiguisque principiis constituere et omnem ex ea orbem terrarum ita dicendum
capere ac possidere, nisi maioribus iudicibus per provincias destinatis gloriosiores hinc
  viderentur et praeberent eis potestatem armorum et legum et ad utrumque haberent eos
 opportunos et dignos existentes. Quos etiam praetores vocabant, eo quod praeirent aliis
omnibus et acies ordinarent hanc eis dantes appellationem, et committentes eis et civilia
  gubernare et de legibus scribere. Unde iudicialia quoque habitacula praetoria vocari
 disposuerunt, et copiosa lex ex praetorum nata est voce, multique praetores alii quidem
  Siciliam, alii vero Sardiniae insulam, alii Hispaniam, alii aliam et adquisiverunt et
      gubernaverunt mare ac terram.

CAPUT I.
    Haec considerantes nos, antiquitatem rursus cum maiori flore ad rempublicam
 reducentes et Romanorum nobilitantes nomen, et videntes quia in provinciis asperioribus
  dupla quadam hactenus administratione missa nulla ad perfectum sufficiens quodammodo
  erat, propterea in quibusdam <provinciis nostris in quibus> et iudex civilis erat et
  militaris alter, semper quidem adinvicem contendentes, semper vero litigantes, non ut
aliquid agerent circa subiectos bonum, sed quatenus amplius eos contererent, aestimavimus
    oportere ad unam quandam figuram colligere utrumque magistratum, civilem simul et
  militarem, et dare hanc habenti potestatem praetoris rursus appellationem, ut ipse et
  militiarum in provincia existentium secundum antiquitus ei natum cognomen praesit et
   praeponatur legibus (et hoc quoque olim praetorum proprium fuit), et habeat quidem
 utriusque magistratus annonas, officio autem utatur uno officialium centum (sufficiunt
   enim ei tanti), praetoriano officio nuncupando et ex probatoriis hinc competentibus
facto. Sic enim erit nobilis, sic terribilis latrocinantibus, sic iniustis inevitabilis,
 si cum multa potestate gerat cuncta: ut puris quidem utatur manibus, quod iam a nostra
  nuper data lege dictum est omnibus administrationibus, ipso quoque oboediente illi et
   iusiurandum subeunte et secundum eam gubernante causas, et armis utente et civilia
   secundum nostras disponente leges; ut si etiam gloriosissimorum aliquis consularem
 dignitatem habentium ad cingulum venerit, et <hoc imitatio sit> priorum, secundum quod
  sortiebantur provincias viri consules et ex consulibus et praetores modice consulibus
   minores, et ita paulatim Romanorum auxerunt nomen et tantum egerunt, quantum nulli
   penitus alteri aliarum rerumpublicarum contulit deus. Quod super Pisidorum regione
 incipere primum volumus, eo quod et in prioribus historiis dictum invenimus dudum toti
 illi terrae Pisidorum gentem praesedisse, sed et nunc quoque regionem hanc egere maiori
  et vehementiori cingulo credidimus, et quoniam vici maximi in ea sunt et populosi et
crebro et contra ipsa resultantes tributa fiscalia, et latrocinantibus illis et homicidis
      praediis, quae in aliqua summitate montis Lupi caput appellata commorantur -
 Lycocranitarum [Lupicapitorum] habitaculum nominatur -, administrationem hanc praeesse;
   et nunc quidem non secundum ordinem legitimum ad eam accedere, sed secundum quandam
    discursionis figuram: cingulo autem mixto et compositis in idem et militaribus et
iudicialibus signis, sequente quoque eum militari multitudine cuncta quanta in provincia
    est, insuper et civile officium totum, nobili iam appellatione eius constituta et
praetoris honorata cognomine, quis non eum pertimescat, quis non revereatur, simul leges,
  simul et arma conspiciens in unum convenientia, et hoc ipso condicione proposita aut
 oboedire legibus et confidere atque salvari, aut solum e contrario dispicientes repente
   deperire, cum omnes de proximo legibus auxilientur?

CAPUT II.
 Oportet igitur hoc cingulum adsumentem, cum gratis hoc ei praebeamus semper et sub
 nulla penitus mercede, ut et ipse sine redemptione perduret et his quae de fisco dantur
solis contentus (hoc <quod> etiam prior nostra dicit lex), sic utens subiectis, sicut in
    priori disposuimus constitutione, iusteque et pure et cum industria clementer, et
homicidia et adulteria expellens de provincia et virginum raptus et iniustitiam omnem, et
 haec delinquentes secundum nostras puniat leges, et erubescat nullum violentorum, licet
 maiorum sit, neque subcumbat eis qui prodesse quidem nihil, occasiones autem impietatis
praebere possunt; sed per omnia servet quod iustum est, et respiciat ad nostras leges et
iudicet secundum eas et subiectos nostros secundum eas faciat et vivere et conversari, et
 ad deum respicere nostramque formidinem, alterum vero nullum debeat omnino considerare.
  Et neque ex provincia venire hic frequenter et subtilibus mediocribus nos adire, sed
  ipsum prius audire omnia et discernere ea, et memorem honoris quem ei dedimus sic uti
  causis, ut sine reatu ei cingulum fiat, scienti quia, si quis eum adierit, deinde non
   meruerit quod iustum est, et coactus haec nobis nuntiaverit, certamen ei de cetero
 adversus nos erit. Nos enim sicut eum honoravimus administrationis augmento, ita si eum
 invenerimus indigne [et citra] nostra intentione utentem his quae tradidimus ei, et deo
  ministrantes et legibus auxilium ferentes competenter eum castigabimus, si inveniamus
   furantem forsan vel gratia aut inimicitiis victum aut nostras transcendentem leges.
    Volumus enim subiectos erigere et quae hactenus sunt mederi malis, pecunias autem
     despeximus magnas et ad hanc respicere dispositionem studuimus.

CAPUT III.
Convenit autem eum non solum his quae dudum a nobis sunt dicta prospicere, sed etiam
 curam habere civitatum abundantiae et ut nihil civibus desit; contemplari quoque opera
     civitatum et non permittere neque secundum hoc eas sui minores fieri, sed etiam
   aquaeductus et pontes et muros et itinera reparare studere, et non permittere illic
   venientibus exactoribus nostros collatores in aliquo praegravare, neque ea quae ex
     consuetudine maligna fiunt praecepta suscipere, quae de murorum fabricatione et
      itineribus sternendis et aliis denis milibus causis procedunt a sedibus tuae
celsitudinis. Horum enim omnium causa et si quid tale aliud est nulli permittat subiectos
nostros laedere, neque procedat sententia a sedibus tuis tale aliquid dicens: iam etenim
     hoc prohibuimus Sed ipse quidem omnium curam habebit; si quem vero nos secundum
   pragmaticam formam direxerimus, quem merito etiam ad tuum destinabimus culmen, ille
   examinabit quod a nobis decernitur, alteri vero nulli penitus licentia erit vexare
subiectos: quatenus provincias videamus rursus hominibus plenas, rursus propriis civibus
florentes, et non confluens hic multitudo hominum ad suam terram remeare propter iudicum
  malitiam non confidat. Propterea igitur sancimus tuam celsitudinem nequaquam divisas
   habere Pisidorum gentis administrationes, sed unum esse in ea spectabilis praetoris
magistratum, ipsum quidem militarem, ipsum vero civilem constitutum, et similiter quidem
fiscalium civiliumque curantem, similiter autem militibus praesedentem, quatenus alterno
  solacio et administratio ex armis fortis sit et armatus ordo lege decoretur. Non enim
  ulterius indisciplinatio erit per civitates, cum vir praesedeat talis de cetero, qui
 dignus nobis utroque cingulo videatur.

CAPUT IV.
 Cuncta igitur, quae fiscus ministrabat, haec secundum subiectam descriptionem huic
     sacrae nostrae legi dari spectabili iubemus praetori et qui circa eum sunt. Cui
praefulgere sacri nostri cognominis volumus signum, sitque praetor Iustinianus in Pisidia
 factus iudex. Oboediatque praetorianum officium ei, factum quidem ex probatoriis, sicut
 dicentes praevenimus, similiter autem et civilibus et militaribus hominibus atque rebus
  vacans. Ad haec etiam fiscalium exactio iudicem hunc officiumque respiciunt eius, et
  omnia habebit administrationis insignia quae hactenus habet, vehiculum ex argento et
proximam et fasces; habebit quoque super militibus et adresponsum: cum utique ex hoc ipso
ei demus in hac provincia militum praesulatum, ut eos et componat et ordinet et procuret
   insequi quidem latrocinantes, mansuetos autem et castos collatores inter alterutros
 fieri, et neque civitates tumultuari permittat neque vicaneos resultare contra fiscum,
      habeat autem super omnes potestatem excepto penitus nullo. Sitque etiam haec
 administratio inter medias constituta et in spectabilium iudicum numerum conscripta: ut
   quaecumque olim quidem in vicariis, nunc autem comitibus Iustinianis et Pacatianae
     Phrygiae et primae Galatiae sunt et spectabili comite Orientis et spectabilibus
proconsulibus, haec etiam in isto consistant, et sit spectabilis iudex, et appellationes
  ab eo factae hic destinentur et examinentur, sicut in aliis spectabilibus iudicibus,
 atque introducantur in foro gloriosissimorum praefectorum, pariter audiente negotium et
 gloriosissimo quaestore sacri nostri palatii: eo quod cingulum, licet aliquid militare
    habuerit, sed tamen totum ad legaliorem mutatum figuram oportet habere necessario
ordinem, qui hactenus in spectabilibus est iudicibus observatus secundum quod tenuit olim
       consuetudo.

CAPUT V.
    Quia vero nuper sacram constitutionem scribentes usque ad quingentos solidos
   appellationum causas a spectabilibus iudicibus in ordine sacri auditorii examinari
    decrevimus, sancimus, si talis aliqua fuerit lis, in Pisidia tamen solum, sive ex
     delegatione nostra sive ex alicuius gloriosissimorum nostrorum iudicum, si non
    spectabilis datus fuerit iudex, non ad spectabilem Iustinianum comitem Pacatianae
Phrygiae (hoc quod dudum sanximus) advenire, sed ad eum deferri appellationem provinciae
     suae, ipsumque eam audire secundum sacri auditorii figuram (utique etiam in hoc
     nobilitamus magistratum), ipsumque ei definitivam imponere sancimus formam, non
  remittentem ad hanc felicissimam civitatem, ut non parvarum causa occasionum maximas
 litigantes turbas damnaque sustineant.

CAPUT VI.
 Ut autem sciant et qui percipiunt praetoris administrationem et alias quae a nobis
adinventae sunt et adinveniuntur, quemadmodum competat cingula gubernari, perspeximus non
    solum eis praebere magistratus insignia in his qui vocantur codicilli, sed etiam
   inscribere modum secundum quem regant administrationem, quae ante nos legislatores
 mandata principis appellabant: ut ipsi ad ea respicientes suam regant administrationem,
    et ita nostris subiectis in omnibus prosint. Igitur etiam recondi in sacro nostro
   laterculo huiusmodi divina mandata praecepimus, quatenus una cum codicillis dentur
iudicibus et iusiurandum praebentibus, quod in sacra nostra constitutione conscripsimus,
    et alia universa ita regentibus sicut nos iussimus. Subicitur autem etiam quaedam
descriptio a nobis huic sacrae legi, declarans quantum quidem competat ordinatum praebere
occasione codicillorum cinguli sive in sacro laterculo sive in praetorio gloriosissimorum
 praefectorum, quid autem dandum sit ipsi et assessori et qui circa eum sunt: sicque <a>
  nobis circa administrationes providentia cunctis manifesta illum nobis decet purum et
      undique approbatum suum praebere ministerium.
     1.Hanc itaque legem declarabit equidem universis etiam sacrarum nostrarum
  constitutionum lectio (nam et hanc ibi conscribi praecepimus), ipse autem ad effectum
 perduces, quatenus maneat semper ipsis operibus effulgens et luciscens.
   Dat. XV. k. Iunias CP. Belisario v. c. cons.
 Oportet praeberi praetori Pisidiae ipsi quidem pro annonis et capitibus et reliquo
  emolumento solidos numero octingentos, eius assessori solidos numero septuaginta duo,
    eius officio auri libras quinque.
      Oportet autem eum praebere occasione codicillorum ita:
     spectabilibus chartulariis tribus sacri cubiculi solidos numero novem
   primicerio clarissimorum tribunorum notariorum et laterculensibus solidos
 numero viginti quattuor
       eius adiutori solidos numero sex
officio gloriosissimorum praefectorum pro praeceptis et omni alia causa solidos
   numero quadraginta.



       ►Sources:Ep. Theod. 24; Ath. 4, 4; Iul. const. XVII.



###### Nov25.htm ######
###### Nov25.htm ######

* NOV. XXV
     DE PRAETORE LYCAONIAE.

   (AD535)










    Imp. Iustinianus Aug. Iohanni pp. II.

<Praefatio>Lycaonum gentem maiori quam nunc est cingulo decorare iustum
     aestimavimus respicientes ad priores administrationes, unde eam consistere
tradiderunt nobis qui vetera conscripserunt et narraverunt, quoniam est cognatissima
 Romanorum et paene ex ipsis consistens occasionibus. Lycaoni namque olim in Arcadia
 Hellade regnanti etiam Romanorum habitare contigit terram et cum priscos Oenotrios
   adquisisset, Romanorum principatui dedisse prooemium (dicimus autem haec quippe
 vetera, multo Aeneae et Romuli temporibus antiquiora), qui coloniam ad has dirigens
partes portionem quandam Pisidiae abstulit eique dedit suum vocabulum Lycaoniamque a
semetipso nuncupavit provinciam. Iustum igitur erit et eam administrationem decorare
antiqua Romani officii conscribentem signa, et nunc eius magistratus (iudicem dicimus
 civilis cinguli et praesedentem armis) in unum colligere et praetoris appellatione
 decorare. Nomen enim hoc patrium est cinguli Romanorum et ante ipsos etiam consules
    in magna Romanorum habitum civitate. Romani namque olim suos duces praetores
   nominabant et exercitibus praeesse praecipiebant et ab eis conscriptis legibus
    oboediebant: eratque magistratus quidam ex utroque temperatus et in semetipso
   circumferens et ostendens et in aciebus fortitudinem et in legibus disciplinam.

CAPUT I.
  Quia igitur etiam hic intentio nobis est ad unum aliquid utraque colligere,
   propterea merito ei etiam praetoris damus vocabulum, quatenus simul ingrediatur
   animis audientium cum appellatione praetoris administrationis disciplina atque
 natura, et quoniam non simplex quaedam est neque ad unum respiciens tantum aut quod
 armorum aut legum est, sed utrumque subtrahit officium, <et> ex militaribus quidem
 vehemens atque fortis est, per legem vero mitis et mansueta, et secundum hoc illata
  facile violentis quidem vehementius, mitibus autem legalius atque castius. Et nec
simpliciter hoc agimus nec nomina respicimus solum, sed ut oportet cingula moderamur.
  Virorum enim est fortium regio et ab Isauria nullo intervallo distans, et utpote
  mediterranea existens et plana equorumque nutrix plurimos quidem viros, plurimos
  autem equos alit, vicorumque est ei multitudo magnorum et virorum opportunorum ad
  equitandum et sagittandum et facile ad asperiores insurgentium voluntates et arma
   tractantium prone, et in militari cingulo non versantium, eo quod status eorum
  privatam habet fortunam solis civilibus cingulis inclinatam: quae cingula rursus
    contemnunt, eo quod legem respicere solam non cum severitate consistentem non
 similiter contumacibus metuendum est. Haec nos erexerunt etiam hanc unam declarare
administrationem, sicut in Pisidis egimus, et dare huic etiam praetoris appellationem
cum adiectione nostra: nam et hunc praetorem Iustinianum Lycaoniae nuncupari volumus,
 sicut etiam Pisidiae alium. Officiumque utrumque in idem colligimus, cui et civilis
et militaris iudex praefuit; praetorianumque etiam hoc nominamus ex probatoriis hinc
    sollemniter procedentibus, ex quo et pridem duciani eas accipiebant, de sacro
 libellorum scrinio; et ad virorum centum numero eum metimur. Eique damus utriusque
administrationis emolumenta, assessorique et ceteris, quae et manifesta constituimus
   ex subditis descriptionibus huic sacrae nostrae constitutioni. Habeat quoque et
 adresponsum ad militarem disciplinam: denique etiam praeesse eum in memorata nostra
      provincia collocatis militibus sancimus.

CAPUT II.
 Et destinabimus, qui cingulum suscipiat hoc, apud nos probatissimorum unum ex
collegio nostrorum iudicum, unde etiam olim praetores procedebant <et> suis laboribus
 rempublicam decorabant, aliquando quidem in Italica manentes terra, aliquando autem
  ad extranea loca directi. Sit enim iste sui memor semper et unde ei cingulum est
   collatum, venerandus subiectis, terribilis latrocinantibus et violentis, et cum
 ampliori fiducia cuncta gerens. Palam namque est quia puris quidem utitur manibus;
 nam sine suffragio accipit administrationem, et alio modo a nobis posita nuper lex
   omnibus administrationibus quae inscriptae sunt in ea aperte praecipit manibus
 abstinere (pro quo etiam iusiurandum subeunt) et secundum nostras leges iudicare et
    tribuere subiectis aequitatem atque iustitiam. Sic et olim Romani rempublicam
 decorantes omnes alias respublicas obtinebant. Quis enim non administrationem hanc
revereatur simul et contremiscat, videns eam duplici figura munitam et facile quidem
 quae sunt ex lege praecipientem, velociter autem, si quid transcendatur legis, hoc
 armis corrigentem?
     1.Quae vero Pisidiae sunt denuntiata praetori secundum legem de illo
 conscriptam, haec bene se habere credidimus denuntiare etiam isti. Oportet enim eum
 hoc cingulum adsumentem undique sine suffragio constitutum, et ipsum sine muneribus
 esse et contentum solis quae fiscus praebet, sicut etiam de administrationibus iam
posita loquitur lex, et pure atque iuste uti causis: et sicut ei mixta sunt cingula,
sic etiam animi congruentia temperata sit, et utatur aliquando quidem asperioribus et
vehementioribus, aliquando vero mitioribus et placidis elocutionibus.
  2.Et odio quidem habeat simul et puniat adulterium universum, et ante illud
  homicidium, et quicquid vehementius est virginum raptus. Et violentos, si quidem
  inmedicabiliter aegrotant, etiam omnino torqueat; si vero mediocriter, ad meliora
  convertat. Erubescat autem violentorum nullum, licet idoneus sit, licet qualibet
decoratus dignitate maiori. Propterea enim ex nobilioribus eum ordinibus destinamus,
  ut ex auctoritate sui habeat nullum respicere alium nisi nos et legem, et iudicet
       quidem secundum illas, subiectos autem coaptet secundum eas conversari.

CAPUT III.
    Et neque neglegat neque laedat, ut non aliqui ex provincia cui praesidet
 deserant quidem provinciam propter iniustitias quae ibi fiunt, frequenter autem nos
    adeant. Sed ipse iudex sit prius horum quae denuntiantur, et haec determinet
     semperque memor sit traditi sibi a nobis honoris, et sic utatur iudiciariis
  laboribus, ut laudabilis ei et sine reatu fiat administratio: illud aperte sciens
    quia, si quidem aliquis venerit ad nos non insinuans ei proprias passiones et
 operiens utrum mereatur quae iusta sunt, hunc ei remittimus responsum ei praebentes
nullum; si vero denuntiaverit, deinde quae iusta sunt non adeptus ad nos recurrerit,
tunc nos non illi, sed administrationem habenti iudices erimus. Et sicut illi maiorem
  fecimus honorem, ita et si invenerimus neglegentem et traditis desidiose utentem
  auxiliabimur legibus et competenter eum castigabimus: et sicut ille neque nostra
 verba neque leges neque cinguli erubuit figuram, sic neque nos eum erubescimus, sed
   obviamus ei secundum modum quo turpiter administrationis utitur rebus; et sive
  manibus non puris eum utentem capiamus vel ad aliquam passionem respicientem aut
 nostras transgredientem leges, nos ei secundum leges inferimus ultiones. Neque enim
  pecuniis pepercimus nec alteri omnium, ut subiectos liberaremus.

CAPUT IV.
 Oportet quoque eum et civitatum ornatui providere: et primum quidem seditione
liberare sub se positas civitates, aequitatem ubique servantem, et ut nihil subiectis
  desit, omnem ponere providentiam.
  1.Sed nec opera civitatum neglegere, quatenus neque secundum hoc minuantur
   neque aquaeductus neque pontium transitus neque murorum cautela neque itinerum
diligentia, sed omnia corrigere et ad nos nuntiare, quatenus alia quidem ex civilibus
   quaestibus, alia vero ex nobis valeat reparare.
  2.Cavere autem illic venientes a iudicibus executores, ne licentia sit eis
 nostros subiectos in aliquo aut laedere aut onerare, neque haec videlicet consueta
    circumferre praecepta, quae pridem ex tuis procedebant sedibus vastantia sub
   mediocritate viventes et praecipientia aliquando quidem murorum instructiones,
 aliquando autem itinerum diligentias, aliquando vero imaginum pontiumque et portuum
    et formarum et thermarum renovationes et locorum quasi publicorum ablationes,
  aedificiorum quoque tamquam non opportuno loco fabricatorum subversiones, et alia
  horum adhuc peiora ad calumniam. Sed ipse quidem huius faciet providentiam agens
universa sine damno. Si vero perspexerimus nos maiori etiam inspectione egere causam,
sacra pragmatica utimur forma, quam videlicet etiam ad tuum culmen, si perspexerimus,
 dirigemus, secundum quam praecipiemus etiam alio cuipiam hanc facere inquisitionem.
   Sic respirabunt aliquando subiecti, sic florebunt denuo civitates augmentumque
  habitantibus eas plurimum fiet, et non patrias deserunt velut aliquid terribilium
     propter iudicum nequitiam habitare in propriis formidantes.

CAPUT V.
Oportet autem tuam celsitudinem scire cingulum hoc unum de cetero et non duplex
    esse, ideoque quae fiscus dabat prius utrique administrationi, haec secundum
 subiectam descriptionem huic sacrae nostrae legi dabis ei et qui circa eum sunt et
eius officio, sicut hactenus dabatur.
   1.Fiscaliumque exactio et ipsi imminebit et oboedientibus ei praetorianis
 officialibus; et insignia utriusque habebit cinguli, et quamvis iam militaris sit,
 attamen et in argenteo vehiculo portabitur praecedetque proxima (consularis namque
     est etiam hoc signum administrationis) fascesque similiter eum praecedent,
 procurabitque etiam militaris manus universa in provincia collocata, cui curae erit
  et latrocinia abscidere et laesis ferre solacium et temperatos nostros subiectos
      inter alterutros facere.
   2.Sed neque vicaneis permittat adversus publica resultare tributa. Inter
spectabiles administrationes autem haec quoque deputabitur, licet forsitan suscipiens
 eam dignitatis sit potioris. Administratores enim erunt tales quales nos opportunos
  esse ad cingulum iudicaverimus, ipsam autem administrationem competens est inter
  spectabiles numerari, sicut proconsules et Orientis comes et Galatiae et Phrygiae
sunt:
  3.ut et audiat causas in provincia sua et pecuniarias et criminales et pro
 libertate, sicut etiam omnes magistratus. Et appellationes, quae contra sententias
 eius fiunt, examinabunt hic secundum antiquam consuetudinem qui super spectabilibus
       hoc agebant, gloriosissimi sacrorum nostrorum praetoriorum praefecti et
       gloriosissimus quaestor (hoc quod olim est traditum), eo quod civiliora
 administrationis huius iam facta sunt, permixta legibus, quas videlicet etiam ipsis
       armis praeesse volumus.

CAPUT VI.
Secundum nuper autem a nobis positam legem, si qua causa quingentorum solidorum
    non transcenderit quantitatem in provincia eius, deinde sub appellatione apud
 iudicantem fiat, hanc non Pacatianae Phrygiae iudex, sicuti prius, sed ipse audiet,
 sive ex delegatione nostra sive ex aliquorum gloriosissimorum iudicum causa tradita
sit alicui non spectabili consistenti, propter rationes quas de appellationibus nuper
  positae conscripsimus constitutioni. Et erit etiam secundum hoc honoratus quod et
  sacrum auditorium habebit et imponit iudicio finem non secundum antiquitatem hic
dirigendo, ne propter exiguas querelas damnorum maximorum haec res nostris subiectis
occasionem praestet. Haec autem et nos ei faciemus manifesta. Studium namque nostrae
potentiae est non solum eis praebere signa magistratuum ex appellatis codicillis, qui
   spectabilibus iudicibus tribuuntur, sed etiam ex imperialibus praeceptis, quae
mandata principis dudum vocabant imperatores atque legislatores, quae scribentes nos
     recondi in sacrum nostrum laterculum iussimus, quatenus inde semper dentur
  administratoribus una cum codicillis, et codicilli quidem eis praebeant cingulum,
  mandata vero eius ornent modum. Ex subiecta vero descriptione huic sacrae nostrae
     legi palam erit, quid quidem competat eum ordinatum occasione codicillorum
     administrationis praebere, quid autem ei et assessori et qui circa eum sunt
ministrari. Si autem etiam aliquos iudices iuxta eas provincias neglegentes inveneris
circa fiscalia, non alium destinabis, sed ipsis spectabilibus iudicibus delegabis, ut
 ipsi immineant vicinis iudicibus, si neglexerint, et procurent haec omnibus inferre
       modis.
    <Epilogus> Praesentem igitur legem nos quidem recondi sacrarum nostrarum
 constitutionum procuravimus codici, ipse vero suscipiens secundum eam universa ages
      inmortalem semper praebituram beneficii nostri memoriam.
   Dat. XV. k. Iun. CP. Belisario v. c. cons.
    Oportet praeberi praetori Lycaoniae ita:
  ipsi quidem pro annonis et capitibus <et> reliquo solacio solidos numero
     octingentos
       eius assessori solidos numero septuaginta duo
     eius officio auri libras quiuque.
     Oportet autem eum praebere occasione codicillorum ita:
       spectabilibus chartulariis tribus sacri cubiculi solidos novem
 primicerio clarissimorum tribunorum notariorum et laterculensibus solidos
       numero viginti quattuor
      eius adiutori solidos numero tres
  officio gloriosissimorum praefectorum pro praeceptis et omni alia causa
     solidos numero quadraginta.



     ►Sources:Ep. Theod. 25; Ath. 4, 5; Iul. const. XVIII.



###### Nov26.htm ######
###### Nov26.htm ######

* NOV. XXVI
     DE PRAETORE THRACIAE.

  (AD 535)










Imp. Iustinianus Aug. Iohanni pp. secundo.

<Praefatio>Illud indubitatum est quia, si quis Thracum nominaverit regionem,
   mox simul aggreditur menti et quaedam fortitudo et militaris multitudinis atque
 bellorum pugnaeque cogitatio: haec enim in genere et patria illius provinciae sunt.
 Ideoque nobis primitus cogitatio facta est etiam quae in illis sunt locis statuere,
 et nunc super his quae iam cogitavimus praesentem ponimus legem. In Longo enim Muro
 duos quosdam sedere vicarios et nominari novimus universi, alium quidem militarium
  praesedentem ordinum plurimorumque in illo loco exercituum, alium vero civilibus
superesse causis: ambo autem isti complent alius quidem gloriosissimorum praefectorum
   illic officium, alius autem fortissimorum magistrorum militum, concordant autem
numquam adinvicem, sed fiscus quidem singulis et annonas ministrat et aliud impendit
  solacium, illi autem unam habent perpetuam et infinitam actionem litigandi inter
      alterutros inmortaliter.

CAPUT I.
 Placuit igitur nobis habere recte hoc, quod etiam in aliis fecimus nationibus
  licet non ita bellicis nec militari munitione indigentibus, hoc et hic agere, et
  harum quoque administrationum utramque in idem contrahere, non alterum quidem in
 civilibus, alterum vero in militaribus esse negotiis et solis praesedere, sed unam
    administrationem instituere loco honestam quandam et reverentia dignam, quae
     similiter civilium ibi causarum curam habebit et pro militantium disciplina
    cogitabit. Provinciae namque iudex in aliis quibusdam locis positus vix illis
    sufficiet, (1)murorum vero horum custodia et circa loca illa gubernatio <et>
disciplina atque ducatus eget aliquo viro bono et qui ad utrumque opportunus existat,
 milites ordinare et legibus praeesse. Sed quod nomen huic competens ex antiquitate
donemus, aut qualem sumentes appellationem cingulum hoc habentem nominemus? an certe
 non hoc ipso manifestum est, quia etiam iste praetor nominabitur, nostrae pietatis
cognomen accipiens, sicut Pisidiae iudex et Lycaoniae praesul nominatus et factus est
a nobis? Si enim praetor Romanorum dux simul et legislator hoc in suo cingulo habebat
       officium, indubitatum est quia decentissimum erit praetoris nomen huius
 administrationis appellationi. Militum etenim praeerit multitudini, privatos autem
non paucos subiectos habebit, quibus ex nostris legibus iudicabit. Et egent in locis
   illis viro bono et quae civilia et quae bellica sunt. Nam et priscis temporibus
   semper aliqui viri militares in maximis dignitatibus constituti et exercitibus
 praeerant et aliis omnibus praebebant auxilium, licet non milites aliqui, sed tamen
 privati essent. Incursiones enim barbarorum non mediocri egent rebellione. Oportet
    autem eis delegari ut cum legibus ipsi praesint exercitui, tamquam multa sit
differentia disciplinae et indisciplinationis: et omnibus est apertum quia militaris
quidem manus, si sola sit in semet ipsa, asperior est quam decet, civilis autem, nisi
   cum militaribus misceatur, mediocritate erit inferior, ex utroque vero in idem
      convenire, hoc perfectissimum et sufficiens est ad bellum simul et pacem.

CAPUT II.
   Ergo et haec administratio coniungatur, et praetor iste Iustinianus in Thracia
 vocetur, honor autem ei a nobis erit codicilli procedentes hinc secundum reliquorum
  spectabilium iudicum figuram et quaedam insignia imperialia modum explanantia quo
regat administrationem, quae priores nostri mandata principis appellabant, cum quibus
 ad provinciam egredientes qui administrationes sortiebantur quod agendum erat inde
 sumebant. Et causa servabatur bene, erantque praetores probabiles in multis nostri
imperii gentibus et maxime hesperiarum, ex quibus Romani procedentes et septentrionem
ut ita dicatur omnem et meridiem et orientis plurima tenuerunt. Quaecumque igitur in
   lege a nobis dudum prolata scripta sunt de administrationibus, et quaecumque de
Pisidiae et Lycaoniae disputavimus praetore, ut gratis quidem hinc ordinentur, gratis
autem eos oporteat se collatoribus exhibere nostris, omnibus manifesta sunt: in totam
  namque dicionem processit lex et omnibus iam facta manifestissima est. Cui etiam
   iusiurandum inscriptum est, secundum quod competat nostros iudices suscipientes
   administrationes suam animam consecrare deo et custodire nostros subiectos sub
 aequitate atque iustitia, ab omni remotos turpi lucro et inimicitiis atque gratia.
   1.Officiales autem ei ministrabunt non amplius centum, et habebit quidem
 civilis cinguli codicillos, habebit autem et <militaris. Et aderit quidem ei et ad
responsum propter ibi> constitutum exercitum; habebit autem licentiam et imperare eis
     et quae utilia sunt rei publicae cum eis efficere et agere.
   2.Exactio vero circa loca illa fiscalium functionum et ipsum et officium
  respiciet ipsius: praetorianumque officium omne vocabitur, et hic datis militabit
 probatoriis ex sacro epistolarum scrinio procedentibus, ex quo et vicarianum dudum
     percipiebat officium huiusmodi probatorias.

CAPUT III.
  Cura vero ei erit primum quidem muneribus puras servare manus, deinde omnem
aequitatem nostris subiectis privatim et publice custodire litigantibus et documenta
  inter alterutros facientibus, ut tumultus universus eorum propellatur; et milites
 quidem semper in bellicis exercitationibus efficere meliores ac proniores, privatos
autem coaptare lege, iustos et malignitate universa liberos, et perficere hos quidem
 ad iustitiam, illos autem ad fortitudinem augere; et si qua opus fuerit belli causa
     discursio, pro hac facile celebrare: officio utroque praesente, alio quidem
    ministrante quaecumque civile officium decent, exercitu vero inexcusabiliter
   prohibente hostiles invasiones.
1.Oportet autem eum etiam lites sive <ad> pecunias respicientes seu ad crimina
  sive ad quodlibet aliud audire et iudicare recte et secundum nostras leges et sub
 nulla passionis causa, ut nullus inde diffugiens nostram inquietet tranquillitatem.
     Neque enim volumus nostros collatores relinquentes provinciam huc currere a
   provincialibus despectos iudicibus. Nam et si postea fuerimus ab his qui exinde
 venturi sunt inquietati, requirimus modis omnibus venientes, si haec denuntiaverunt
  administrationem habenti: et si quidem cognoverimus eos haec non denuntiasse, cum
 omni correctione dirigimus eos ad provinciam; si vero illi quidem interpellaverint,
 qui vero administrationem habet aut neglexit aut per aliam causam non decoram leges
    neglexit, tunc in eum omnem convertimus motum. Sicut enim ei dedimus annonas
ampliores (dicimus autem utriusque cinguli) et super homines eum constituimus tantos,
 ita si didicerimus eum indigne circa cingulum agere, neque veniam dabimus neque in
   mediocribus statuimus poenam, sed quantum eum ad celsitudinem elevamus ornatum,
   tantum ei citra nostras aliquid agenti leges increpabimus. Oportet autem eum ad
   nullos penitus inclinari, nec si de sublimibus sint, nec si valde sit locuples.
  Propter hoc etenim etiam nobilioribus tradimus huiusmodi cingulum, ut non facile
     cedant his qui per divitias volunt nocere.

CAPUT IV.
 Curam quoque habebit et operum omnium quae ibi sunt, et non sinet destrui nec
    portus nec muros nec pontes nec itinera nec aliquid aliorum, sed ipse quantum
possibile est ex civilibus <reditibus> reparari procuret, et quicquid maiori indiget
sollicitudine, hoc ad nos referat, et ratiocinia fiant secundum quod a nobis sancitum
    est. Non enim ulterius volumus aliquos ex administratione praesidis mitti per
provinciam, qui consuetas has habent mercationes ad aquarum inquisitiones et hortorum
  et murorum et imaginum et huiusmodi, quae dudum penitus amputari perspeximus: sed
  ipse quidem examinet quae fiant, et rationes reddere eos secundum sacram nostram
       constitutionem faciat.
     1.Si vero nos perspexerimus alium quempiam ad hoc destinare, hoc per
  pragmaticam agimus sanctionem et ad tuum, si perspexerimus, cingulum destinandam.
 Undique enim nostros subiectos arripientes et liberos detrimento facientes ideoque
 etiam pecunias despeximus (sicut et tu nosti) maximas, et tantis annonis iudices et
  officia et circa eos qui sunt remuneravimus, ut non propter egestatem forsan aut
aliquid huiusmodi indecorae quaedam contingant causae; sed insignes esse voluimus et
 ex magna curia sic procedere ad provinciam cum dei nostraque memoria. Quae nisi per
       aliquem modum obliviscatur, melior sui per omnia erit.
      2.Si autem consularibus et praetoribus viris prisci Romani cingula
committebant, non absurde et nos agimus, si etiam talibus ea aliquibus tradiderimus,
  qui et violentias removebunt hinc executorum ad provincias venientium et nostros
 subiectos damnis afficere irrationabiliter ex tali necessitate liberabunt. Dedimus
  utique ei fiduciam etiam haec perscrutari et prohibere et ad nos referre et alia
   quidem per se corrigere, alia vero velociter ad nostram referre notitiam, ut in
quibus inferiores rerum sunt, in his augeantur et adimpleantur nostrae voluntatis ac
iussionis adiectione.

CAPUT V.
   Haec eis etiam imperialibus mandatis subdimus et cum codicillis ea cinguli
  dabimus, ut memores iurisiurandi, quod subeunt, et mandatorum, quae eis dabimus,
digne nobis nostroque consilio suam condecorent vitam, et regant cingulum cum legibus
 nostris. Haec sunt in quibus eis <damus cingulum, dantes eis>, sicut dictum est, et
    iudicandi omnem potestatem in pecuniariis et criminalibus et omnibus absolute
 negotiis, et appellationem eis oblatam ad gloriosissimos nostros praefectos et per
  tempus gloriosissimum perduci quaestorem, communiter negotium audientes secundum
figuram ad sacrum auditorium introducendarum causarum. Si qua vero per illa loca sub
 appellationem fiat causa quingentorum minor aureorum, aut etiam ex delegatione sive
imperiali aut iudiciali sit, et cui causa commissa est non sit spectabilis iudex, ab
 illis locis appellationem ad eum venire, et audire eum tamquam in sacro auditorio.
   Decoramus enim ei etiam hoc modo cingulum, et similem ponimus spectabili comiti
    Orientis et proconsulatibus et comitibus Phrygiae atque Galatiae, ut et ipsa
 spectabilis sicut illae in hanc figuram consistat: nihil hac nostra lege clarissimi
  provinciae iudicis minuente administrationem, sed illo in aliis provinciae locis
  agente quae propria legum sunt, hoc autem in quibus commoratur partibus commissam
sibi a nobis implente sollicitudinem.
   1.Subditur autem a nobis et descriptio huic legi dicens, quid quidem eum
competat praebere occasione codicillorum administrationis, quid autem accipere eum et
 qui circa eum sunt de fisco secundum annonarum occasionem. Quae etiam sola accipere
 eos sinimus alio lucro penitus abstinentes. Propterea enim eos honestiores facimus
 praebendis maioribus, ut et ipsi hanc nobis in operibus retribuant compensationem,
   nostros subiectos per omnia liberantes, et sacramentorum quae subeunt memores.
   Praesentem vero legem habebit quidem et legum codex, et tua sedes suscipiens et
  agnoscens perpetue eam in ipsis servet operibus.
       Dat. XV. kal. Iunii CP. Belisario v. c. cons.
       Oportet praeberi praetori Thraciae
  pro annonis et capitibus et reliquo solacio solidos numero octingentos,
 eius assessori solidos septuaginta duo,
eius officio auri libras V.
       Oportet eum praebere occasione codicillorum ita:
      spectabilibus chartulariis tribus sacri cubiculi solidos novem,
 primicerio clarissimorum tribunorum notariorum et laterculensibus solidos
XXIV,
eius adiutori solidos tres,
  officio gloriosissimorum praefectorum pro praeceptis et alia omni causa
solidos quadraginta.



      ►Sources:Ep. Theod. 26; Ath. 4, 6; Iul. const. XIX.



###### Nov27.htm ######
###### Nov27.htm ######

* NOV. XXVII
      DE COMITE ISAURIAE.

  (AD 535)










       Imp. Iustinianus Aug. Iohanni pp.

<Praefatio>Quod quibusdam ante nos imperatoribus in imagine et figura de
   Isaurorum provincia venit in animo agere, hoc nos ipsis rebus per ipsam operum
  virtutem et in Galatia egimus prima et in Pacatiana Phrygia, pridem appellatorum
   vicariorum administrationem unientes civilibus et unum constituentes officium,
  componentes eas ut oportebat et unicuique dantes pro prisca appellatione comitum
nomen, alterum quidem comitem Galatiae vocari primae, alterum vero comitem Pacatianae
   nominari Phrygiae, sequente utrumque horum et nostro cognomine.

CAPUT I.
Et hoc quoque in Isaurorum agimus regione. Non enim ulterius volumus qui ad hanc
 accesserit administrationem duplicibus uti codicillis et accipere quidem et civilis
  cinguli appellationem, accipere autem et militaris potestatis insignia, et nomen
circumferre duplex causa existente una, sed hoc ipso unam esse administrationem hanc
 ponimus, ipsam quidem providentem armorum, ipsam vero fiscalia suscipientem, omnia
 autem habentem sub se, et uno utentem officio comitiano appellando, et accipientem
   probatoria militiae a sacro libellorum scrinio. Erit autem et haec omnino sine
   suffragio, et non praebebit pecuniarum ullum commodum, sed et ipsa puris utetur
manibus sicut ceterae. Et mittemus etiam ad eam nuper a nobis prolatam legem, dabimus
 autem ei super codicillos, qui eum spectabilibus inscribant iudicibus, etiam divina
praecepta (haec autem mandata principis et ab antiquis nominata sunt et a nobis denuo
 in rempublicam introducta), ex quibus discet, quia providendum ei sit et fiscalium
 omnium et privatorum instrumentorum et disciplinae alterius et ut in nullo laedatur
 fiscus: et simpliciter omnia quae competens est eum facere inde ei fiunt manifesta.

CAPUT II.
  Sciat autem solum, quia et ipse inter spectabiles iudices ordinatus est, et
 appellationes ab illo factas et gloriosissimi praefecti sacrorum nostrorum audient
   praetoriorum et gloriosissimus noster quaestor, sicut augustalis et proconsulis
  utriusque et praetorum trium nunc a nobis statutorum Pisidiae et Lycaoniae atque
  Thraciae et comitis Orientis, insuper et comitis Pacatianae Phrygiae Galatiaeque
 primae. Si qua vero in Isauria causarum minor fuerit quingentorum aureorum, deinde
   sub appellatione fiat, hanc ipse audiet secundum sacrorum auditoriorum figuram:
  etenim etiam hoc damus ei, nobiliorem ei et in hoc administrationem declarantes.
 <Epilogus> Tua igitur celsitudo secundum imitationem memoratorum cingulorum et
de istis ordinet. Subicimus enim et descriptionem huic nostrae legi declarantes, quid
  quidem ipsum et eius officium eiusque assessorem de fisco competat accipere, quid
  autem occasione administrativorum dare codicillorum. Et sciant qui a nobis nuper
  ornatas per nos administrationes adsumunt, quia passi sumus pecunias pro cingulis
 sollemniter oblatas valde repellere ipsisque de proprio et assessoribus eorum quae
      non habuerunt dare et officiis quae ab aliis sunt ablata largiri ipsisque
  administratoribus maiora facere emolumenta, ut undique nostros subiectos servemus
inviolatos. Si autem et aliquos iudices vicinarum sibi regionum neglegentes inveneris
 circa fiscum, non alium destinabis, sed ipsos spectabiles iudices urgebis, ut ipsi
  immineant ex vicino iudicibus, si neglexerint, et procurent haec omnibus inferri
    modis, ut sit administratio melior et multo priore superior.
  Dat. XV. kal. Iun. CP. Belisario v. c. cons.
       Oportet praeberi comiti Isauriae pro annonis solidos octingentos,
     eius assessori septuaginta duo,
     eius officio auri libras quinque.
    Oportet autem eum praebere occasione codicillorum ita:
      spectabilibus cartulariis tribus sacri cubiculi solidos novem,
 primicerio clarissimorum tribunorum notariorum et laterculensibus solidos
       XXIIII,
adiutori eius solidos tres,
  officio gloriosissimorum praefectorum pro praeceptis et omni alia causa
     solidos XL.



      ►Sources:Ep. Theod. 27; Ath. 4, 7; Iul. const. XX.



###### Nov28.htm ######
###### Nov28.htm ######
* NOV. XXVIII
  DE MODERATORE HELENOPONTI.

  (AD535)










       Imp. Iustinianus Aug. Iohanni pp.

<Praefatio> Bene antiquitus compactum, unitum, in sua virtute compositum sine
rationabili quadam causa novare aut dividere non erit dispensationis sanae: non enim
   in nominum multitudine fortitudo ponenda est, sed in vero rerum effectu. Quale
    videlicet factum circa hos duos Pontus appellatos didicimus: <dicimus> autem
Helenopontum et Polemoniacum Pontum. Cum enim sub uno esset pridem iudice constituta
     provincia, facti sunt duo, neque publica hoc necessitate cogente neque alia
rationabili qualibet occasione, quam aliquis etiam facile inveniat. Et tanto probatur
     causa ita se habere, quia usque ad praesentem diem uno tracteuta publicarum
 functionum et dispositionum utuntur provinciae ambae. Civitatesque si quis enumerat
   quae in utraque sunt, vix provinciae unius fit mensura sufficiens: denique octo
quidem civitates complent Helenopontum, hoc est Amasia et Hebora et Euchaita, insuper
et Zela et Andrapa et circa undas positae Sinope et Amissus, civitates antiquae, nec
 non et Leontopolis, si oportet et illam in civitatibus numerare; quinque vero aliae
   Polemoniacum continent Pontum, Neocaesaria et Comana et Trapezus et Cerasus et
    Polemonium (Pityonta enim et Sebastopolin inter castra magis adnumeramus quam
  civitates): ut usque ad has uterque sit Pontus. Post quos etiam nostra consistit
Lazica, in qua et Petraeorum est civitas, a nobis civitas esse et nominari percipiens
    et utens nostrae pietatis cognomine et Iustiniana vocata, et Archaeopolis et
  Rodopolis, castra maxima et antiqua. Inter quae sunt et ea quae a nobis ex Persis
 capta sunt castra, Scandis et Sarapanis et Muriseus et Loriseus et si quod aliorum
  nobis in Lazis est laboratum. Deinde Tazannorum succedit provincia, nunc primum a
  nobis Romanis acquisita et civitates et ipsa alias quidem modo factas suscipiens,
alias autem, quantum fuerit, faciendas susceptura; aliaeque post illam gentes sedent;
   Suani et Scymni et Absilae et Abasgi et aliae nunc deo dante amicae et nostrae.

CAPUT I.
Sed ad haec quidem de locis istis nos sermo deduxit, revertimur autem rursus ad
     Pontus et unitionem eorum. Nunc enim ambos Pontus, qui tredecim civitatibus
 continentur, in unam provinciam denuo colligimus, et reddimus eis vetustatis quidem
 unitionem, novitatis autem cognomen. Helenopontus enim omnis vocetur, hoc videlicet
  quod positum est ei a Constantino piae memoriae nomen occasione nobilissimae eius
  matris, Helenae dicimus piae memoriae, quae nobis et sacrum Christianorum invenit
     signum. Itaque nomen Polemonis, qui fuit antiquus multorum illorum in Ponto
tyrannorum, quiescat, primum quidem quia tyranni est, secundo autem quia et civitatem
 cognominatam habet, dicimus Polemonium, et quia melius erit provincias ex nominibus
   christianis et imperialibus magis quam ex bello et tumultu cognitis designari.

CAPUT II.
Omnesque tredecim civitates provinciae sint unius, privanda quidem neutra earum
 metropolium (Amasia dicimus et Neocaesaria) metropolis nomine, deo amabilibus autem
earum episcopis metropolitis quidem hic ordinandis, qui vero sub eis constituti sunt
 similiter ab eis qui metropolis habent, sicut hactenus fuit, ordinandis. Nihil enim
 circa sacerdotium eorum novamus, quoniam et in una provincia etiam vetus tempus et
      hoc, quod nunc ornatum a nobis est, novit talia plurima statuta super deo
amantissimis episcopis consistentia. Et praesit eis vir unus, iudex quidem provinciae
  utriusque, moderator autem appellatus, quem aliquis compositorem vocarit consueta
   utens lingua, quoniam et moderatoris nomen antiquum est et Romanam nobilitatem
decens, et compositor antiquus quidam iudex erat ex Lacedaemone ad subiectos missus.

CAPUT III.
   Unde qui hoc cingulum sumit, nominetur moderator Iustinianus Helenoponti:
 oboediant <autem ei> et milites in provincia collocati, habeatque et ad responsum,
 omnisque succumbat fortuna rationem privilegii obicere non valens. Audiat autem et
 causas pecuniarias et criminales et alias, minores quidem ex non scripto et gratis,
       maiores autem scripto quidem, cum ordinata vero secundum sacram nostram
  constitutionem expensa. Et qui cingulum hoc acceperit, utriusque administrationis
  accipiat annonas collectas in septingentos XXV. aureos, et officio utatur uno, et
fiscalium cursus ac periculum unum et commune sit et circa eum qui cingulum habet et
adversus officium, quod in unam conveniet figuram et coaptabitur in semet ipso, sicut
 a praesedenti ordinatur. Et assessor administrationis duos et septuaginta aureos a
  fisco percipiet, et officium, quod ex ambobus unum fit, quadringentos quadraginta
septem et tremissem accipiet aureos.

CAPUT IV.
   Qui vero administrationem habet, loci servatores quidem per civitates non
diriget (hoc enim observabit, sicut et sacris nostris continetur mandatis), ipse vero
  circumibit civitates a nulla lege forsan aut sacra pragmatica prohibendus forma,
 licet tale aliquid prius imperabat tempus. Eritque et in metropolibus et in aliis,
 ubicumque providerit (si omnino civitas sufficiens est ad susceptionem eius), ipse
 tamen lucro abstinens et sine damno omni. Nec ipse enim nec officiales, nec miles
[nec similis] sequens eum percipiet aliquid a tributariis, aut expendet gratis et aut
collatores nostros conteret aut sequentes se milites hoc ipsum agere sinet (utique et
 hoc pars sacrorum nostrorum mandatorum est): ipse quidem et iusiurandum considerans
quod iuravit, et quia gratis accipiens cingulum et augmentum tantum habens annonarum
  numquam audebit aliquid accipere, nisi cum magna reddere hoc poena voluerit, nec
 officium tale aliquid agere aut accipere per talem occasionem sinet; milites autem
      nisi propriis annonis contentos sequi procuraverit, nec ipse extra iustam
 indignationem erit cogiturque ex emolumentis eorum exigens ab eis factum dispendium
    hoc collatoribus restituere.
1.Propterea itaque volumus has administrationes maiores et honestiores esse et
multitudine ministrorum (centum ei volumus officiales esse) et nobilitate dignitatis
  (spectabilem ei facimus administrationem), ut in necessitatibus iudicibus utamur
nobilioribus et nostris iussionibus ministrare potentibus. Quid enim et agerent viri
 secundum ante nos schema provinciis praesedentes, pauci quidem existentes paucisque
 praepositi, percipientes a fisco satis mediocria, dantes autem plurima, furari vero
coacti et unum habentes hoc studium sequentibus se creditoribus occasione horum quae
circa cingulum data sunt paulatim reddere eranum? quo nostros collatores consueverunt
 vendere, impios simul et periculosos sibimet invenientes quaestus.
 2.Haec nos exoraverunt non solum ex hoc lucra repudiare, sed etiam de proprio
       superexpendere multum, et sicubi aliquibus venalis a praecedentibus nos
administrationis dabatur figura, hoc redimere et liberos nostros sinere collatores et
  ex proprio ferre solacium percipientibus, ut et hanc eis impertiremus libertatem.
   Repositum enim erat nobis ut videtur deo talia largiente non solum Afris neque
gentibus illic donare libertatem, sed etiam in media nostra republica annis singulis
venditos et neque sub eodem manere permissos emptore, sed paulatim aliorum et aliorum
potestatis semper factos liberare tali dispendio et confusione. Hanc iudicavimus nos
  gratiam competere dicare deo, qui imperialem coronam nobis imposuit, qui purpuram
 communi decreto a patre nobis donavit, qui largitus est talia simul et tanta qualia
priorum dedit nulli.

CAPUT V.
   Oportet igitur eum qui ad cingulum accedit hoc, scientem quantorum quidem
    virorum, quantarum praesedet civitatum, quomodo autem est nobilis mutatus ex
 consulari et praesidali in administrationem maiorem et spectabilem, parcere ubique
subiectis et servare eos indemnes, et puris <uti> ubique manibus, et fiscum augere et
utilitatis eius omnem ponere providentiam et acceptionibus abstinere, et civitatibus
  communiter et proprie interponere quae iusta sunt, et circuire eas et sanare, et
lucri causa neque quicquam agere neque minus neque maius, sed gloriam bonam appetere
      et per omnia bene iurare et nobis in omnibus gratum esse.
 1.Quod autem maxime in Ponto delinquitur, observet, ne ulli det licentiam aut
titulos imponere praediis aut possessionibus alienis. Solius enim proprium hoc fisci
 et imperialium domuum est et nostrarum et piissimae Augustae. Si autem in alterius
  cuiuslibet inveniat appellationem tabulas impositas, eas quidem repente deponat,
investiget autem, qui eas fixit. Et siquidem ipse qui dicit se dominum rei hoc agat,
  repente illius rebus titulos imponat publicos, in caput ei frangens ab eo positos
   titulos; si vero curator fuerit rerum alienarum, et titulos, sicut praediximus,
    confringat eius capiti verberibusque eum subiciat amaris, ut haec discens cui
      competit persona cognoscat, quia non licet neque per se neque per aliquos
   obsequentium aut <ad> avaritiam susceptorum subiectos laedere.

CAPUT VI.
Oportet autem eum similiter spectabilem moderatorem cohibere etiam latrocinantes
  <et> vim facientes et mulieres atque substantias, iumenta et similia abripientes,
quatinus purum servet quod iustum est, et appareamus recte super eo cogitasse, et ne
    ulla nobis ingrediatur paenitentia quia latronum persecutores et violentiarum
 inhibitores amovimus, aliquibus quidem discurrentibus per provinciam, ipso vero non
     ulciscente. Ideo enim ei et milites subdidimus, ut et illorum habens manum
    inexpugnabilis violentis sit.

CAPUT VII.
   Haec eum complexive monemus. Particulariter autem sciet aperte et ex lege
omnibus in commune conscripta, secundum quam ordinavimus cingula, et ex imperialibus
mandatis quae ei dantes explanavimus, quemadmodum disponat administrationem. Et haec
agens nobis non exosus erit et deo legique suam animam commendabit ac bonas pro omni
  gubernatione habebit spes. Subicietur autem et descriptio <*> huic legi, per quam
 fiet manifestum, quid quidem ipsum et assessorem et officium eius a fisco competat
   accipere, quid autem pro administratoriis praebere codicillis, quatinus sciens
 liberalitatem dationis in se factae et paucitatem a se circa codicillos procedentis
   expensae utatur competenter rebus, maioribus gentibus et amplioribus hominibus
sperans praeesse, si praesentibus utatur competenter.

CAPUT VIII.
Damus autem et isti appellationes quae ab eo fiunt secundum spectabilium iudicum
  schema et apud gloriosissimos praefectos et apud gloriosissimum nostrum secundum
 consultationem iudicari quaestorem; causasque minores quingentorum aureorum in eius
 provincia apud aliquos motas (vel forte ex delegatione, <ne> tamen apud spectabiles
     dicantur), quando <sub> appellatione fiunt, ipsum in ordine sacri examinare
auditorii: ut is etiam secundum hoc honestior memoretur a nobis datum augmentum sibi,
  et ita utatur rebus, quatinus inculpabilem semet ipsum omnibus subiectis et nobis
   ipsis, insuper et nostro deo legique praestet.
  <Epilogus> Haec igitur omnia tua celsitudo cognoscens tantas ei annonas det
  sicque eam noverit honestam factam, ut plurimis rite sit studiosa nunc ei dati a
     nobis floris dignitatisque concupiscentia.
 Dat. XVII. kal. Aug. CP. Belisario v. c. cons.
   ——————
  (*) Not extant.



     ►Sources:Ep. Theod. 28; Ath. 4, 8; Iul. const. XXVII.



###### Nov29.htm ######
###### Nov29.htm ######

* NOV. XXIX
   DE PRAETORE PAPHLAGONIAE.

  (AD 535)



    (Based upon the Latin text of Schoell and Kroll's edition)
.






       Imp. Iustinianus Aug. Iohanni pp.

<Praefatio>Paphlagonum gens et antiqua et non sine nomine constitit, sed in
  tantum, ut etiam colonias magnas mitteret <et> in Italorum habitaret Venetiis, in
quibus utique et Aquileia civitas in Hesperia maxima habitata est et imperialem morem
       [pro dietam] suscepit.

CAPUT I.
  Igitur Paphlagonum gentem sub Honorii piae memoriae temporibus imminutam et
   civitates amittentem aliquas et per nullam utilem occasionem divisionem quandam
  suscipientem rursus aestimavimus oportere ad pristinam revocare figuram, et unam
 denuo Paphlagoniam efficere, et quae ex duobus egimus omnibus, haec etiam super ea
 disponere; et gentium harum habentem cingulum unitum et unum pro duobus prioribus
(dicimus autem Paphlagoniae et Honoriadis) vocari praetorem (Romanum quoque etiam hoc
nomen et provincias gubernantes decens), officio vero uti uno, coaptato ex prioribus
     duobus officiis et viris centum numero complendo. Praeeritque etiam iste et
fiscalibus omnibus quaecumque Paphlagones et quaecumque pridem Honoriadis habitatores
     solvebant, et ponet providentiam civitatum omnium quas utraque prius habuit
 provincia, hoc est in Honoriade et Prusiadis et Cratiae et Adrianopoleos <et Tii et
 Claudiopoleos et Heracliae; si enim etiam quandam earum ex Bithynia assumptae sunt
     prius, ut Prusias> et Heraclia et ipsa metropolis provinciae (dicimus autem
Claudiopolim), sed tamen quoniam semel migratae sunt, rursus deducere eas in Bithynos
  et conturbare schema plurimae iudicavimus esse [et] tergiversationis. Quocirca et
 ipsae quae dictae sunt civitates sex prius Honoriadis existentes nunc pars et ipsa
   Paphlagoniae erit. In Paphlagoniis autem ipsis habebit iurisdictionem civitatum
aliarum sex olim illi competentium provinciae, dicimus autem Germanicopoleos circaque
      Gangram et Pompeiopoleos et Dadybrorum et Sororum et Amastridis, insuper
  Ionopolitanorum. Duodecim enim erunt civitates omnes provinciae universae. Et hic
 quoque circa sacerdotia quidem nihil novamus, sed metropolitae primitus sacerdotia
 hic suscipientes manent in ipso ordine, super eis quantum ad locum ordinatione non
 permutata, sed a beatissimo patriarcha felicis huius ordinandi civitatis, ipsi vero
qui sub eis sunt ordinantes, quos hactenus ordinabant, nihil alterutris de his neque
contendentes neque permiscentes: sed una iam provincia fiet plures habens metropolis,
   hoc quod et in aliis nostris provinciis <est>.

CAPUT II.
  Qui autem cingulum habet provinciae totius (Paphlagonia vero vocetur omnis,
  sicut et prius), civitatesque circueat prohibente nulla prius forte prohibitione
talium facta forma, vices agentes tamen civitatibus non dirigens (hoc enim ei penitus
interdicimus; nam absurdum est simul quidem ipsum in provincia appellari, simul autem
alio suum officium contra legem dare): sed ipse omnia gubernet, et fiscum exigat cum
      omni alacritate, neque superexigens neque minuens, sed secundum iustitiam
    aequalitatem tuens ponensque providentiam, vel si quid laesus est fiscus, hoc
   emendare, civitatesque custodiens indemnes communiterque et proprie; et annonas
   quidem accipiens quas utraque prius habebat administratio, collectas in aureis
septingentis XX. quinque, habens autem et consiliarium septuaginta duos percipientem
aureos et officium unum ex ambobus compositum et in virorum centum collectum numerum,
trecentos XL. septem et tremissem aureos pro emolumento percipiens a fisco; gratisque
  accipiens cingulum et gratis hoc impetrans. Nos enim et hic nostris collatoribus
prosumus et accipientibus ex consuetudine occasione appellati suffragii dabimus ipsi,
 hoc ex tributis ipsius provinciae largientes per sedem tuam, et non permittimus sub
imagine et velamento venditionis nostros subiectos in servitium redigi. Non enim qui
 barbaris pridem subditos eripuimus et antiquam in eos reduximus libertatem, eos qui
  apud nos ipsos sunt aliis servire permittimus, sed deo per nos plurimis gentibus
    libertatem largienti hoc etiam nos, quantum est possibile, semper venditorum
subiectorum nostrorum offerimus libertatem, neque accipientibus nocentes (repensamus
  enim eis sollemnem utilitatem) neque sinentes administrationibus nomine suffragii
  subiectos nostros veluti quoddam mancipiorum emere quidem a venditoribus, vendere
 vero opprimentibus. Sit igitur tibi etiam haec Ponticae diocesis provinciarum una,
  duplex primitus nescimus cur facta: et vocabis quidem, sicut praediximus, in hac
  praesedentem praetorem Paphlagoniae Iustinianum, licet autem eum lingua Helladica
strategon appellare.

CAPUT III.
Iurisiurandi vero eum commemorabis semper, secundum quod percipiet cingulum, ut
   puras habeat manus et non lucris illicitis sordidatas, quatinus fisco prosit et
 augeat iustis et undique inculpabilibus crementis, ut tribuat nostris collatoribus
 aequitatem atque iustitiam et <in> fiscalibus et in contractibus et in litigantibus
  inter alterutros. Circumibit autem indemniter civitates, ut neque ipse neque eius
 assessor neque sequens eum ministerium sive militum sive officialium sive servorum
aut aliquid lucretur aut gratis expendat. Oportet enim eos quidem ex quibus eis damus
  de fisco annonis expensas facere cum mediocritate competenti viventes, sequentes
 autem eos milites agnoscere quia, nisi propriis contenti annonis iter egerint, sed
 praesumpserint collatores nostros vexare aut quibusdam eos circumvenire dispendiis
   aut gratis facere expensam, per eum qui habet administrationem indemnitas erit
  collatoribus, ex eorum annonis eos exigentem, proprio autem periculo collatoribus
   eorum procurantem indemnitatem.

CAPUT IV.
Sit autem et haec lex nobis in Paphlagonia posita, faciens eis administrationem
honestiorem et inter spectabiles adnumerandam et dantem et contra milites provinciae
     potestatem, in quibuscumque eis cum iustitia imperat, et contra alios omnes
provinciae ipsius, uti privilegio non valentes, vel si maiores vel si forte minores,
et si rerum praesunt potentibus competentium hominibus. Curabit quoque praecipue quod
    in illis delinquitur locis, non permittere titulos imponi praediis aliquibus
conscriptos in alicuius nomine aliorum citra fiscum et imperiales domos, sed si quid
tale invenerit factum, titulos quidem repente deponet, illius vero praediis qui haec
    deliquit, si praesens hoc agit, titulos imponet omnibus modis nomine fisci et
    primitus depositos titulos in illius confringet caput; si vero absens fuerit,
 praediorum praepositum comprehendens et corpus eius verberibus subiciet et titulos
  etiam sic repente deponet in caput praepositi praediorum eos confringens, sciens
    quia, si tale aliquid despexerit et didicerimus titulos infigi <ab> aliquibus
impositos aliis praeter fiscum et imperiales domos nostras et piissimae Augustae, et
      iudicem agnoscentem factum despexisse, ipse qui cingulum habet sustinebit
     confiscationem, quia <cum> potuerit haec facile prohibere magnitudine utens
   administrationis, tamen studio haec contempsit.

CAPUT V.
Illius quoque ponere eum providentiam volumus, ut omnes latrocinantes insequatur
   et arripientes alienas vitas aut etiam uxores et alia crimina committentes, et
comprehendat eos et suppliciis subiciat competentibus, et omnem iniustitiam inhibent
    et non sinat aliquem mitioribus nocere: ne denuo nos aliis egeamus qui talia
   exequantur, ut rursus patiamur biocolytas (id est violentiarum inhibitores) et
latronum insecutores, et aliis huiusmodi nominibus atque rebus, quas nos adversantes
  ad hunc cum ordinem eduximus, et sic ei honestam administrationem fecimus, ut et
 appellationes, quae ei iudicanti dantur, et ad tuam celsitudinem et qui per tempus
 eandem susceperint dignitatem, et ad famosissimum quaestorem sacri nostri palatii,
    qui secundum ordinem consultationis eas audibunt, minores autem quingentorum
 solidorum causas in provincia eius motas apud aliquos non spectabiles, qui etiam ex
  delegatione sint, quando sub appellatione fiunt, ad semetipsum deducere in divini
 secretarii ordinem, ut undique et ipsa connumeretur administrationibus quae a nobis
 adinventae sunt et ad honestiorem repositae figuram. Erunt enim et ipsae maiores et
priorum digniores et facile nobis ad maiores causas ministrabunt. Nihil enim in parvo
consistere magnum et a praecedentibus nos dictum est et apud nos ipsos in ipsis valet
  et approbatum est rebus. Subicietur igitur et descriptio <*> huic legi declarans,
  quid quidem accipiet a fisco tam is qui cingulum reget quam assessor et officium
 eius, quid autem dans cinguli percipiet codicillos.
1.Modus autem secundum quem praesidebit et hic quidem breviter designatus est,
  manifestus autem ei et ex lege fiet quae de omnibus administrationibus in communi
   conscripta est et ex imperialibus nostris mandatis, quae ei dabimus, quando et
cinguli dederimus codicillos eius et iusiurandum exegerimus, hoc quod secundum legem
      nostram conscriptum est.
<Epilogus> Haec omnia tua celsitudo cognoscens et tantas ei annonas praestet et
 sic eam noverit honestam factam, ut plurimis rite sit studiosa nunc ei dati a nobis
floris dignitatisque concupiscentia.
       Dat. XVII. kal. Aug. CP. Belisario v. c. consule.
   ——————
  (*) Not extant.



    ►Sources:Ep. Theod. 29; Ath. 4, 9; Iul. const. XXVIII.



###### Nov30.htm ######
###### Nov30.htm ######

* NOV. XXX
  DE PROCONSULE CAPPADOCIAE.

  (AD 536)










       Imp. Iustinianus Aug. Iohanni pp.

<Praefatio>Quantum sit Cappadocium nomen et gens, et quomodo principio ut
   adquireretur causas praebuit Romanis, antiquae multiscientiae non ignoraverunt
 amatores. Ponto namque paene omni praeerat, et viri nominatissimi et sollicitudine
digni Romanis facti magna, inde floruerunt. Terraque eis plurima et mirabilis et ita
  placens imperio, ut et administrationem statueret illinc possessionibus propriam,
  Ponticae administrationis non minorem, magis autem etiam potiorem. Populosa enim
 consistit et urbem praebet magnam amantissimi Caesaris nobis cognominem, qui dedit
  principium bonum quae nostra est monarchiae, per quem in omnibus terrae gentibus
  nominatissimum est Caesaris nomen et quo nos pro alio quodam imperialium signorum
    nobilitamur.

CAPUT I.
   Hanc provinciam traditam (parva satis nobis visa est quam decet indigna),
proinde etiam tumultuantem eam semper et adversus institutam nostris domibus videmus
administrationem. Et divisa quae civitatis sunt, et aliquid quidem eius aerarii est,
     liberale autem vocant aliud : et una quidem est civitas muro, duplex autem
 voluntatibus, ut et seditionum occasiones et ad malum homines sollicitari ex ea sit
   ut putamus occasione. Quam perimentes fortitudinem simul et unanimitatem causae
dabimus, qua numquam nihil in hominibus fiet melius.
  1.Aliis itaque administrationibus, quas nuper in Pisidiis et Lycaonibus et
  Thracibus constituimus, ex duplici quodam conventu figura et collectio consistit,
hanc autem maiori ornare volentes figura triplicem imponimus potestatem ei. Qui enim
 in hoc est cingulo praeerit quidem simul et civili omni officio, praeerit autem et
militibus, et qui in memorata provincia et qui in aliis regionibus Ponticae diocesis
collocati sunt, in quibus aerarii praedia consistunt, ac si militaris hoc ipso esset
 iudex. Dabimus autem ei et aerarii praeesse hominibus, et omnes quanticumque pridem
comitiani officii sunt (et summarii dicimus et si quid tale aliud est), obaudient ei.
 Et trinum erit quoddam schema colligens ei cingulum; ipse namque civilis iudex erit
et militaris et aerarii praeerit rebus, ministrante utroque ei officio et comitiano,
     quod etiam propria aget et nihil communicabit civili officio, et clarissimi
  provinciae iudicis. Totum vero proconsularium et fieri et vocari volumus, officio
 quidem unam habente appellationem (proconsulariam dicimus), quae vero propria sunt,
   divise agente et quod pridem comitiano et quod pridem civili, ut civile quidem
 diligentiam adhibere fiscalium et civilium quaecumque eidem competere olim novimus,
pridem vero comitianum officium praeesse imperialium rerum gubernationi et exactionem
   facere secundum quod nunc explanabimus schema.

CAPUT II.
    Tutorum vero et tracteutarum nomen neque esse penitus volumus, ad prisca
      respicientes exempla et plurimam eorum calumniam quam miseris inferebant
    collatoribus. Nominari autem volumus per <domum> unamquamque periculo totius
  comitiani officii et tredecim priorum, quos scilicet magistros primos et secundos
vocant, alios post illos continuo respondentes tredecim, unum, sicut dictum est, per
  domum unamquamque; hos autem qui post priores tredecim sunt facere exactionem et
 salvare quae eius sunt fisco, providere autem et securitati collatorum, quatinus a
  nullo ullam sustineant laesionem, scientes quia hinc accedens damnum collatoribus
  multo amplius eorum respiciet facultatem, utpote etiam [a] periculo eis inferendo
totius fiscalis exactionis. Nihil autem praebere penitus neque eos, qui dudum priores
 vocabantur et secundi magistri, neque quos post eos tredecim sancivimus exactionem
    fiscalium celebrare neque alium comitiani officii [quo] per tempus spectabili
     proconsuli occasione denominationis aut alterius cuiuslibet causae, tantum
  quinquagenis solidis ab unoquoque tredecim exactorum prioribus tredecim magistris
     praebendis.

CAPUT III.
      Ipsos autem exactores nihil accipere amplius a colonis aut omnino a
  sustinentibus per eos exactionem circa quam continetur formis Nicetae magnificae
memoriae et quae definita sunt exactoribus; non valentibus eis fingere nomina et pro
  nominibus istis inferre damna salutationum causa aut tracteuticorum aut alterius
cuiuslibet occasionis sive quasi ad consuetudinem aliquam relatae sive ad quamcumque
calumniam. His enim omnibus liberos nostros subiectos servari volumus: maxime namque
eos liberos onere quod per tempus praebent tracteutis minuere et quod circa fiscum et
   circa propria faciunt pabula; sed vel si qua forma fuit volens praebere aliquid
    tracteutis aut longa consuetudo, etiam hanc perimemus. Ipsum enim tracteutae
 abscidentes nomen et omne quod in eo competit rite simul auferimus, hanc specialem
  munificentiam nostris collatoribus dantes. Si quis autem praesumpserit exactorum
aliud quicquam accipere citra quae definita sunt forma Nicetae beatissimi (haec enim
   sola accipere permittimus eis), sciat et militia et substantia se casurum sua.

CAPUT IV.
  Quia vero possibile est inter tredecim exactores, quoniam per gradum ad hoc
  accedere officium eos sancivimus, non esse ad causam opportunum, manere quidem ei
 etiam sic ex gradu provectum sinimus, sancimus autem tredecim priores magistros nec
    non et sequentes alium quempiam adiutorem ei denominare periculo proprio <et>
existentium eis rerum, qui causa utatur competenter, ut nec publico noceatur propter
  invalitudinem illius neque ille cadat temporis gradusque solacio; periculo quippe
   tredecim magistrorum et aliorum qui post eos sunt adiutoris eius qui non ad hoc
  opportunus est ordinatione facienda, sicut dictum est. Et magnam nobis fiscalium
exactores debent gratiam profiteri liberantibus eos plurimis illis damnis, quae prius
  magistris praebebant et per tempus spectabili comiti et eius officio. Propter hoc
enim eos his omnibus liberavimus, ut nec ipsi subiectis noceant nec occasiones illas,
 quae ad calumniam excogitabant introita et alia denominantes, agricolarum destruant
vitam, sed solis contenti quae praebentur exactoribus secundum formam Nicetae clarae
 memoriae aliis omnibus abstineant.

CAPUT V.
 Ipsi quoque spectabili proconsuli similiter omnium erit cura, sive sit aliquid
 civile sive ad militarem administrationem sive ad aerarii potestatem respiciens, et
 nullius neglegat omnium, quoniam et maiorem aliorum iudicem dare loco volumus. Cum
enim solitum fuerit antiquitus Romanis provincias adsignare aut factis consulibus aut
  pro illis missis quos proconsules vocabant, propterea et Cappadocorum magistratum
proconsularem esse volumus: quo Romani prius in Africa cingulum ornaverunt, quem nos
 nunc tantum auximus, ut accipiens eum gloriosissimis praefectis sacrorum nostrorum
praetoriorum connumeretur. Voceturque huius rector patria voce proconsul Iustinianus
    Cappadociae, ut et magistratus habeat quod suum est et qui praesidet cingulo
connominetur causae. Suscipiet enim qui cingulum obtinet talem habitum facile; nam et
plurimam habet potestatem, extensam occasione aerariae possessionis et ad loca alia,
  et omnino erit decora tantis praesidens rebus et hominibus, et disponet facilius
omnia, militari sibi coniuncta virtute. Civilia siquidem agit secundum consuetudinem,
militaribus autem praeerit facile, utpote et illis subiacentibus ei.
 1.Intendat itaque maxime mentem aerariarum gubernationi causarum, quae in tam
  pessimam et undique cauponaticiam dilapsae sunt mercationem, ut nullo digna paene
consistat. Tanta namque didicimus delinqui in provincia quanta vix viro maximo erunt
    ad sanationem facilia. Potentium enim conductores possessionum, sed iam etiam
 erubescimus dicere cum quanta capiuntur absurditate, et quia clientes eis observant
et multitudo hominum inportabilis sequitur, et latrocinantur universi impudenter; et
miramur, quomodo hactenus illic subiecti duraverunt oppressi. Itaque diebus singulis
orantibus nobis et communia [sunt] agentibus multitudo adiit Cappadocorum iniustitiam
  passorum, et plurimi quidem inter eos sacerdotes, mulieres autem multae, et omnes
ingemiscentes et suarum ablationem accusantes rerum, quia nullus est iuxta qui talia
  prohibere valet. Aerarii vero possessio paene privata facta est tota, dilacerata
 atque direpta cum ipsis equorum gregibus, contradicente penitus nullo, sed ore eis
   obstruso auro.

CAPUT VI.
Propterea igitur unum nobis notissimorum praeponere provinciae huic volumus, qui
    huic triplici praesit officio, solus in se totum circumferens magistratum et
 potestatem, utens quidem causis civilis administrationis carpentumque ex argento et
  proximam (seu securem) vel fasces habens et quaecumque signa sunt antiqua legis,
imperabit autem et militibus et diligentiam habebit aerariorum quaestuum, ut accedant
indeficienter ad omnes super hoc statutas administrationes, et multo magis ad nostra
regalia, sicut et nunc accedunt occasione et eorum quae ad nos deferuntur et quae ad
 sacratissimam et piissimam Augustam nostram coniugem, in auro autem et veste; nihil
      enim inde minui volumus.
     1.Non tamen secundum hoc dari schema et sicut hactenus, ex telonum et
subtelonum calumnia et suffragii nomine (haec omnia et odimus et a nostra expellimus
 republica), sed ex causis iustis et legitimis, quas etiam subdi huic sacrae nostrae
  praecepimus legi, ut has accipiens qui per tempus habet administrationem inferat,
 sicut dictum est, quinquaginta libras auri sacratissimae Augustae nostrae coniugi.
  Administrationem enim et gratis constituimus nos et sine suffragio ordines in ea
    ponimus, et erit omnino nullus qui pro ea quicquam accipiet.
2.Sed etiam annonam ei quidem usque auri libras XX. damus, sicut subiectum est,
eius autem assessori usque ad auri libras duas praebemus; accipiet autem et officium
  utrumque quod a fisco hactenus erogabatur in nullo penitus imminutum. Neque enim
secundum aliquid administrationem hanc imminuimus, et maxime gloriosissimi praepositi
    sacrorum nostrorum cubiculorum. Manere enim in Cappadocia et ipsam eamque sub
    devotissimorum palatinorum schola simili potestate et ordine et ipso schemate
    sancimus, nihil tamen penitus hinc accipientem neque titulo consuetudinum nec
 annonarum, neque in auro neque in veste neque in aliis speciebus, neque a temporali
proconsule neque ab eius officio: Non enim aliter custodietur puritas; sub una namque
    administratione causam colligimus in provincia, ut non dilacerata claudicet.

CAPUT VII.
     Providentiam igitur et ipse qui a nobis dirigitur ponat multam aerarii
  possessionum, et inspiciet quod ablatum est ex aerarii terra aut frustra ab aliis
   detinetur sive in pascuis sive in arabilibus sive in vinealibus locis, sive in
    praediis sive in domibus, et vindicet rei antiquam terram, nulla obicienda ei
   temporali praescriptione. Non enim aliquis obiciet tale aliquid fisco, neque ad
    lucrum agens neque ut substantiam augeat suam; hoc enim deminutio potius quam
 augmentum est, cum manibus sordidis utens putat aliquid lucrari, quod postea reddat
       cum impietate et confusione multiplex.
   1.Sed et civitatem servabit sine omni tumultu, et seditioni non permittet
depopulari rempublicam, fiscaliaque tributa vigilanter et cum iustitia exiget, nec in
 illis neglegens neque permittens aut publicum aut privatos in aliquo circa propria
      laedi, utpote super omnes potestatem habens, sive milites sive scriniarii
   gloriosissimorum praefectorum aut fortissimorum sint magistrorum militum, sive
    civilem habeant ordinem sive aerarii cingulum, sive maioribus sive minoribus
  dignitatibus sunt, sive inter sacerdotes ministrent. Unus enim iste omnibus iudex
  praeponitur tam suae gloriae quam nostrarum legum vel dei prae omnibus memor. Hic
 itaque publicas functiones per proconsulare officium indeficienter inferre curabit,
 aerarii vero quaestus per subiectas dudum illi sedi personas offeret, et eis qui ex
  consuetudine mittuntur a gloriosissimis praepositis sacrorum nostrorum intendens
   cubiculorum; non valentibus per tempus directis canonicariis <a> gloriosissimo
 praeposito usque obolum unum accipere aliquid aut nomine consuetudinum aut alterius
   cuiuslibet causae a temporali summario aut publicas exactiones facientibus aut
    spectabili proconsule aut officio eius aut his qui vocantur instructores aut
    praepositis aut alia quacumque persona competenti sacrae nostrae substantiae.
   Militaris autem manus utrique curae horum auxiliabitur, removebitque potentibus
   obsecundantes et non sinet praedia devastari et latrociniis affici; neque ipse
circumibit ea, sicut pridem faciebant comites. Sed neque loci servatores destinabit,
     sed locorum defensoribus et qui ex eius officio sunt ad ministerium utitur.
 2.Si vero alicubi etiam militibus egeat, ex locis quibus causa vocat adiuvari
  praecipiat, et isti expensis propriis omnia agant et nihil damnificent subiectos
 neque expendant aliquid gratis. Sed et ipse his abstinebit utens sumptibus propriis
  ubicumque fuerit, vel si ad aliam eum praecipiamus venire provinciam, et assessor
    eius et reliquum ministerium proconsularium et militum et si quod talia omnia
   servitium aut in iumentis sequitur; necessitatem habentibus, sicut praediximus,
   militibus et si qui per loca habitant scholarii forsan aut domestici praeceptis
    oboedire eius, in cingulo et substantia periculum formidantes. Damus enim ei
 licentiam et hac eos privare, nisi his quae ab eo praecipiuntur oboediant, eo quod
volumus hanc administrationem habentem terribilem et reverendum subiectis consistere.
  Etenim si quid miles aut proconsularianus aut scholaris aut domesticus occasione
praeceptorum eius damnificaverint nostrum collatorem, hoc competens est eum ex illius
 annonis proprio periculo percipientem mederi laesum: neque permittet penitus ullum
   nec hinc venientium laedere nostros collatores.
  3.Sed etiam publicorum veredorum cursum sine vexatione servabit; nihil enim
 excipimus iurisdictione eius. Et si quis ex quocumque foro ad provinciam venientium
  laeserit et ultra quam constitutum est exegerit, hunc castigabit.

CAPUT VIII.
Curam habebit autem et civitatis et frumentorum appellatorum et operum eius, et
procuret secundum nostram legem conscribi ratiocinia et expendi et quae aerarii sunt
et civilia. Et vel si quem invenerit horum qui quasi solita insinuant praecepta, vel
 quia aliqui privat aquis aquaeductus, aut quomodo quae circa muros sunt consistunt,
aut si qui sunt pontes in provincia et viae quaecumque, et si qua alia huiusmodi olim
male disposita constituta <est> occasio, et hunc eicere omnino foras provinciam, non
  permittens eum neque insinuare huiusmodi praeceptionem nec lucrum aliquod penitus
   inde percipere. Si enim quandam perspexerit quidem inspectionem fieri, hanc nos
divino pragmatico utentes typo ad eum qui administrationem hanc habet et tuae de hoc
     sedi communicantes causam disponimus, ut nulli tales pecuniae collectiones
 ingressibiles et incursibiles facile fiant. Qui autem administrationem habet maxime
    quidem per se omnia prohibebit; si vero aliquid etiam vehementius indiguerit,
  nuntiabit et ad tuam celsitudinem et <ad> gloriosissimum praepositum et ad alios
  famosissimos nostros iudices, quibus aliqua est ad causam participatio, et ad nos
 ipsos, nosque ipsum quod agendum est explanabimus.
    1.Titulos autem imponi in provincia cui praeest appellationem aliquorum
  habentes, excepto imperio et aerario, prohibebit in tantum, ut etiam fisci faciat
substantiam aliquid tale agere nitentium et manus auferat horum qui eos imponunt, si
   praesentes ipsi praesumpserint; si vero absentium rectores, magnis illos subdat
  verberibus. Titulos autem quicumque praesumpserit sive praesens sive pro absente
 agens imponere, deponens mox infringet imponentium capitibus, sciens quia, si haec
   agnoscens neglexerit, ipse in suis rebus publicationem sentiet.

CAPUT IX.
Causarum vero diligentiam habebit cum omni constantia, nec sinet agricolas sicut
hactenus laedi, nec molestabunt nos ulterius Cappadoces multum clamantes et adorantes
 atque ingemiscentes, sed ipse eis iudicabit. Nos enim si quem viderimus venientem,
qui suas ei non prius defleverit passiones, hunc rursus ad provinciam cum contumelia
dirigimus, eo quod iudicem relinquens mox currit ad nos. Si vero illi quidem adierint
et dixerint violentos, ille autem iudex et epulator non susceperit verba, sed gemere
  supplicantes dimiserit, illi vero coacti recurrant ad nos, et maxime si mulieres
 sint, nosque discamus quia illi quidem adierunt, ille vero non iuvit, causam statim
 suspicabimur quia propter lucrum aut propter gratiam aut propter medelam aliquorum
 factum est, nosque ei omnibus modis resistemus, et cum triplex etiam administratio
 sit, triplicem contrarietatem habebit, rebellante ei iustitia et nobis et legibus.
 1.Quae eum decet metuentem et nostra praecepta rememorantem, quae ei dabimus
  cum administrationis codicillis (vocabant autem haec veteres mandata principis),
  omnia celebrare secundum nostram intentionem, et voluntatis aequitate et puritate
  manuum utentem et iustitiam honorantem, qua nihil inter homines est fortius atque
melius nec commendando deo ac principi magis valens. Talem enim eum extantem et ita a
nobis testimonium habentem solum omnia agere in provincia volumus, nec causas altero
   aliquo audiente nec nobis facile eligentibus eas alteri cuiquam delegare neque
  dirigentibus aliquos aut occasione violentias prohibendi aut per aliam quamlibet
causam; insuper et si quid tale hactenus gestum est aut ex sacris nostris formis aut
    ex praeceptis iudicialibus, hoc omnibus vacare modis, ipso totam suscipiente
       gubernationem provinciae et alteri accessum habere penitus non sinente.

CAPUT X.
  Hanc quoque administrationem secundum proconsulum speciem inter spectabiles
  ponimus; et appellationes quas ..... tuum culmen una cum gloriosissimo quaestore
 sacri nostri palatii secundum consultationum schema audire volumus. Si qua vero ex
 utraque Cappadocia causa quingentorum minor aureorum sub appellatione fiat, sive ex
  nostra iussione datus sit iudex sive ab aliquo cingulo (ut tamen non spectabilis
   sit), hanc ipse spectabilis proconsul audiet secundum divini iudicis schema et
 secundum sacrum auditorium. Ius enim ei etiam hoc damus et decoramus eius cingulum
 privilegio tanto, quantum nullus hactenus in Cappadocibus inspexit. Sit ergo iustus
 et excelsae sententiae et ad nos legemque respiciens, quia si quidem haec observet,
   manebit in cingulo longius et suscipiet eum merito aliud potius; nostras autem
 neglegens iussiones et aliquos potentium et non nostras leges et nos curans citius
   amittet quae data sunt, et de cetero in reprehensibilibus erit, nostro apparens
  indignus iudicio.

CAPUT XI.
   Adulteria quoque virginumque raptus et violentias et homicidia et quicquid
   talium est delictorum puniat amare, utpote paucorum hominum supplicio omne quod
reliquum est perpetue temperetur, sitque cum lege castigator subtilis delinquentium.
 Non enim inhumanum est hoc, maxima magis humanitas, dum paucorum correptione multum
 salvum est. Si vero passus fuerit aliquem in talibus accusatum, qui ei militiam aut
 dignitatem aut sacerdotium aut aliquid tale proponens speravit se abstrahere illius
   manibus, sciat nostra se indignum ostendi sententia. Nullam enim neque virtutem
     propriam neque aliunde patrocinium ullus proferens super talibus criminibus
      <effugiet> legem. Sed et si quis inmiscere se ipsum talibus praesumpserit
 patrociniis, et ipse similem sustinebit quam is qui deliquit poenam, idem existens
   peccare et peccantem ac delinquentem taliter festinare abripere legis manibus.
  1.Subuitur autem legi huic et descriptio <*> declarans, quid quidem eum de
      fisco percipere et qui circa eum sunt competat, quid autem occasione dare
 codicillorum, quid vero inferre piae domui sacratissimae Augustae nostrae coniugis,
   trifariam quippe quinquagenis libris auri inferendis, hoc quod olim et hactenus
       tenuit.
2.Et pure nostris subiectis (hoc quod saepe diximus) utetur, causam festinatam
   nobis et pecunias neglegere procurantem magnas, utique in tantis expensis et in
bellis maximis, per quae dedit nobis deus et apud Persas agere pacem Uuandalosque et
 Alanos et Maurusios religare et Africam universam insuper et Siciliam possidere, et
 spes habere bonas quis etiam reliquorum nobis detentionem annuet deus, quam prisci
 Romani usque ad utriusque oceani fines tenentes sequentibus neglegentiis amiserunt;
  quas nos divino solacio confidentes in melius convertere festinamus, nihilque nos
 pigebit horum quae ad novissimam difficultatem tendunt, vigiliis et aliis universis
 laboribus pro nostris subiectis semper uti. Incumbat autem etiam mandatis nostris,
 quae dabimus ei cum codicillis administrationis, sicut dudum diximus, et si quidem
 secundum illa egerit universa, mirabilis erit et per omnia dignus apparebit nostro
      iudicio.
<Epilogus> Haec igitur omnia, quae per hanc sacram nostram declarata sunt legem,
tua celsitudo cognoscens et memoratas annonas cinguli huius praebeat sedi et sic eam
 noverit honestam factam, ut merito plurimis sit studium nunc ei dati a nobis floris
    et dignitatis concupiscentia.
 Dat. XV. kal. April. CP. p..c. Belisarii v. c.
   ——————
  (*) Not extant.



     ►Sources:Ep. Theod. 30; Ath. 4, 10; Iul. const. XXII.



###### Nov31.htm ######
###### Nov31.htm ######

* NOV. XXXI
 DE DISPOSITIONE QUATTUOR ADMINISTRATIONUM ARMENIAE.

   (AD 536)










       Imp. Iustinianus Aug. Iohanni pp.

<Praefatio>Ea quae frustra posita sunt et effuse si ad competentem veniant
ordinem et disponantur bene, aliae pro aliis causae videntur, meliores ex peioribus,
 ex indecoris ornatae, dispositae et discretae ex inordinatis prius atque confusis.
 Hoc et super Armeniorum regione commissum invenientes aestimavimus oportere in unam
    congruentiam deputare eam et ex disciplina robur ei dare competens ordinemque
 imponere decentem.

CAPUT I.
Itaque quattuor fecimus Armenias, aliam quidem interiorem, cuius metropolis piae
   nostrae appellationis cognomine decorata est, primitus Bazane sive Leontopolis
nuncupata: quam etiam proconsularitate honoravimus, cui Acacius praefuit magnificus,
 spectabilemque, declarantes administrationem et omnia dantes ei quae competens est
proconsularitatem habere. Stola quoque eam decoravimus proconsulis et omnia quae haec
 sequuntur habere disposuimus, et urbes ei dedimus Theodosiopolim, quam etiam prius
    habuit, et Satalam et Nicopolim et Coloniam ex prima, dudum Armenia nuncupata
     sumentes Trapezuntaque et Cerasuntem ex Ponto dudum Polemoniaco nuncupato,
    secernentes earum alias quidem a clarissimo provinciae iudice, alias autem a
 spectabili moderatore, septem civitatibus totam provinciam statuentes et quodammodo
confinium est earum.
   1.Secundam vero ordinavimus Armeniam prius Prusam nuncupatam, cui praeest
Sebastiopolis, ei tribuentes et Sebastiopolitarum quam etiam prius habuit, insuper et
   Comana ex appellato pridem Polemoniaco Ponto et Zelam ex Helenoponto nec non et
Bersam, ut in quinque civitatibus sit provincia haec, et administrationem praesidalem
  existentem relinquentes in priori figura et iudicem eius nullo decorantes nomine
 potiori, sed quod prius habuit hoc ei relinquentes.
 2.Ad haec autem tertiam Armeniam constituimus, prius et secundam, cui praeest
Melitene civitas antiqua, civitas mediocris, in bona terra et aere posita nec procul
 distans a fluctibus Euphratae. Hanc aestimavimus oportere in praesenti augere et in
spectabilium mutare figuram, iudicemque eius Iustinianum nominare comitem, et dare ei
    et pro annonis solidos septingentos et eius assessori solidos septuaginta duo
   officioque eius solidos numero trecentos sexaginta, et omnia habere quae talium
propria sunt sedium; et pridem nominatos officiales omnia quidem agere quaecumque et
prius, et maxime circa publicam exactionem vacare, in comitianorum vero appellationem
  mutari, omnibus eis ita servandis sicut dum officiales sunt constituti. Civitates
autem subcumbere quidem ei tam Arcam et Arabissum quam Ariarathiam et Comana altera
  (vocant autem eam etiam Crisin) et Cucusson, quas et prius habuit in sex urbibus
     constituta.
  3.Statuimus autem et quartam Armeniam, quae prius non in provinciae iacebat
imagine, sed et gentium erat et diversorum complicita barbaricorum nominum, Zopanene
     et Anzitene vel Zopene et Asathenia et Balbitene appellata et sub satrapis
   constituta: administrationis autem hoc nomen erat neque Romanae neque nostrorum
  progenitorum, sed ex alia republica introductum. Et illam igitur administrationis
     civilis schemate decoravimus, et iudicem civilem statuentes et civitatem ei
   Maripolitanorum et Citharizon dantes castrum. Et haec autem inter ordinariarum
   constituta <est> figuram, consularia a nobis facta. Quocirca quattuor Armeniis
 existentibus duas quidem esse spectabiles, eam quae proconsulis et eam quae comitis
<est>, et proconsulem quidem esse primae praesidentem Armeniae, comitem vero tertiae,
secundae autem et quartae ordinarios esse. Et quoniam hoc nobis studii est, ut usque
     ad quingentorum solidorum appellationes non ad hanc referantur felicissimam
 civitatem, sed ad vicinos spectabiles iudices, et hoc disponimus, ut iudici quidem
primae Armeniae, hoc est proconsuli, ex secunda Armenia appellationes deferantur, hoc
est secundum Sebastiam, tertiae vero Armeniae comiti, secundum Melitenem dicimus, ex
       quarta Armenia appellationes usque ad memoratam competant quantitatem.

CAPUT II.
    His igitur sic a nobis ordinatis illud quoque determinare iustum ad haec
 putamus, ut praeponamus tertiae Armeniae virum nobilem et qui ministravit nobis iam
 et dignum fastigio cinguli et figurae. Invenientes igitur Thomam magnificentissimum
  qui iam quidem administrationes in Armeniorum egit provincia, et in aliis quoque
virum optimum et qui integre nobis ministravit et ministrat, hunc in administrationis
 huius constituimus regimine, ut interim quidem provinciae isti praesideat secundum
    dictam a nobis figuram, provideat autem etiam aliorum quaecumque ei per sacra
iniunxerimus commonitoria sive in provincia quam commisimus sive etiam in aliis; quod
et egimus sacra ad eum facientes commonitoria de multis et diversis actibus, quos eum
       etiam in alia provincia competit ad effectum perducere.
 1.Quae tamen de sacerdotiis sunt, sicut saepe diximus, manere secundum prius
   volumus schema in nullo neque de metropolico iure neque de ordinationibus causa
mutata aut innovata, sed his qui prius ordinabant etiam nunc habentibus ordinationis
 potestatem, et prioribus metropolitis in suo manentibus ordine, ut nihil quantum ad
 has innovatum sit.

CAPUT III.
Illud quoque palam est ut, quia tertiae Armeniae comitem non civilium solum, sed
   etiam militarium fecimus iudicem, necessario habeat et milites in ea provincia
collocatos sibi subiectos, licentiam habens, sicut militaribus iudicibus conceditur,
et ad nomen vocare eos et requirere et providere annonis eorum et exequi quae contra
   eos sunt, si laeserint, et neque permittere milites nocere subiectis; si tamen
aliquid egerint et vehementius, etiam criminales audire causas, si militares sint, et
  omnia agere quaecumque militaribus dedimus iudicibus. Et sicut Isauriae comiti et
   Pacatianae Phrygiae nec non et praetoribus Lycaoniae et Pisidiae et Thraciae et
militarem manum subdidimus, ei et ipsi non solum esse civilium causarum ordinem, sed
etiam militarium potestatem et cingulum, et esse honoratum eum militibus et privatis,
      iubentem cunctaque agentem, utpote uno cingulo existente; et unam ponere
  providentiam, ut nullum crimen in provincia committatur, castigationibus subdere
 competentibus. Hac igitur potestate non privamus penitus eum, in nulla persona quae
  in provincia sunt, sive privata seu militari sive aerarii: unam enim et continuam
pacem in omnibus subiectis nostris servari volumus, non differentia personarum contra
   leges introducentes contemptum.
    <Epilogus> Quae igitur placuerunt nobis, tua celsitudo secundum quattuor
   Armeniarum dispositionem, et maxime secundum tertiae cuius occasione praesentem
    sacram fecimus legem, nunc et futuro omni tempore custodiri festinet, omnibus
    agentibus et inscribentibus secundum particulares dispositiones sedibus tuis,
     quaecumque dari annis singulis ordinavimus.
 Dat. XV. kal. April. CP. p. c. Belisarii v. c.



    ►Sources:Ep. Theod. 31; Ath. 4, 11; Iul. const. XXXIX.



###### Nov32.htm ######
###### Nov32.htm ######

* NOV. XXXII
NE QUIS MUTUUM DANS AGRICOLAE TENEAT ILLIUS TERRAM,

 ET QUANTAM USURAM AB AGRICOLIS ACCIPERE. DEBEANT.

   (AD 535)



    (Based upon the Latin text of Schoell and Kroll's edition)
 .

       Translated from the Greek




      Imp. Iustinianus Augustus Agerochio clarissimo praesidi Haemimonti Thraciae.
  Praefatio. Rem gravem et quae ultra omnem impietatem et avaritiam fit lege
communi sanare visum est, quae non solum in praesenti necessitate, sed etiam in omne
    futurum tempus exerceri possit. Novimus enim quosdam in provincia cui praees
  opportunitate frugum sterilitatis captata fenus cum quibusdam exercere et minima
 fructuum mensura mutuo data pro ea omnem eorum terram auferre ausos esse, adeo ut
colonorum alii aufugerint, alii fame perierint, et gravis pestis evaserit barbarorum
    incursione nequaquam minor.
I.Sancimus igitur omnes qui quantamcumque mensuram aridorum qualescumque sunt
    fructuum mutuum dederint, ea recepta sine ulla accessione terrulas agricolis
  reddere, nec quemquam audere terram detinere sub praetextu dicti mutui, sive id
  scriptis sive sine scriptis factum est: sed si quidem fructus mutuo dati sint,
  octavam modii partem pro singulis modiis per integrum annum percipere, sin autem
pecunia credita sit, usurae nomine pro singulis solidis singulas siliquas annuas. In
 posterum vero creditores octava modii parte pro singulis modiis in annum unum (aut
   quamdiu mutuum manet, secundum hanc proportionem) vel siliqua contentos omnino
  reddere. sive terram sive aliud quid, veluti boves vel oves vel mancipia pignori
 acceperint. Et hanc legem omnibus communem esse humanam simul et piam quaeque tam
     necessitati egentium medeatur quam creditoribus mediocre solacium afferat.
 Epilogus. Quae igitur nobis placuerunt tua claritas operi effectuique tradere
   studeat: sciatque creditor, si quid contra haec agere ausus sit, exactione se
  privatum iri, atque eum qui acceperit ac deinde iniuriam passus sit hoc solacium
  habiturum esse, ut ipse quidem liberetur negotiis, creditorem vero in suis rebus
      iacturam facere videat.
       Dat. XVII. k. Iul. CP. Belisario v. c. cons.



►
     Sources:
  Ep. Theod. 32; Ath. 16, 1; Iul. const. XXXIII.




###### Nov33.htm ######
###### Nov33.htm ######

* NOV. XXXIII
 UT NULLUS MUTUANS AGRICOLAE TENEAT EIUS TERRAM.

 (AD535)

=






=

   Idem A. Dominico viro illustri praefecto praetorio per Illyricum.
  Propter avaritiam creditorum, qui angustia temporum abutentes terrulas infelicium
  agrestium sibi adquirunt pro pauco frumento omnem illorum substantiam retinentes, legem
  posuimus, quam primo quidem in Thraciam et totas eius provincias, in praesenti autem in
 Illyricianas patrias direximus. Cuius exemplarium subdi etiam praesenti legi praecipimus,
 ut ne privati quidem homines putent legem contra se solummodo esse positam, milites autem
 altiore nitentes fastigio legem contra se non esse prolatam existiment. Ut igitur et tua
   magnitudo sciat, quod communis lex posita est et provincialibus et militibus et omni
cingulo, nulla excusatione cuidam competente, ideo et ad tuam sublimitatem praesentem legem
 destinavimus, scituris militibus qui praesenti legi non esse oboediendum existiment, quod
  cingulo denudati inter privatos habeantur, poenis quas in anteriore lege posuimus prius
  nihilominus subiugandi.
     Dat. XVII. k. Iul. CP. Belisario v. c. cons.

=

      ►Sources:Auth.XXXV; Coll.IV, tit.4; Ep. Theod. 33; Ath. 16, 3; Iul.
       const.XXXIII.

=

###### Nov34.htm ######
###### Nov34.htm ######

* NOV. XXXIV
 NULLUM CREDENTEM AGRICOLAE TENERE ILLIUS TERRAM,

  ET QUANTAM DEBEAT USURAM DARE.

  (AD535)

=






=

    Idem A. Agerochio v. c. praesidi Haemimontis.
  Rem duram atque inhumanam et quae ultra omnem impietatem et avaritiam fit
  perspeximus lege saluberrima sanare et communem omnibus deponere medicinam non
  tantum in praesentis necessitatis tempore, sed etiam in omni aevo futuro. Venit
  enim ad nostras aures quosdam in Mysia secunda provincia quam administras avare
temporum necessitate captata ad quosdam feneraticios fecisse contractus, et paucam
mensuram fructuum dantes totas terrulas eorum abstraxisse, et ex hac causa quosdam
 colonorum fugae latebras petisse, alios fame esse necatos, et tristissimam pestem
homines invasisse incursione barbarica non minorem.

CAPUT I.
 Sancimus itaque omnes huiusmodi creditores, quantumcumque modum vel tritici
 vel hordei vel aliae speciei quae in fructus aridos est dederint, hoc reddito in
  praesenti cum parte modii octava pro singulo modio in unoquoque anno praestanda
  terrulas colonis restituere; nemine penitus eorum audente terrulas detinere sub
occasione feneraticiae cautionis, sive in scriptis sive sine scriptis credita sunt
 contracta; si autem pecunias dedit, nihil amplius quam unam siliquam pro singulo
    solido annuam praestare. Et hanc saluberrimam legem in omnes extendimus, ex
  praesenti quidem tempore initium accipientem, in omne autem aevum modis omnibus
observandam, ut si quando fuerit vel triticum vel hordeum feneratum vel alii aridi
  fructus, creditores tam quod dederunt accipientes quam pro usuris octavam modii
  partem annuam pro singulis modiis, vel siliquam pro singulo solido (et secundum
  hunc modum in quantum fenus permanserit) percipientes, sive terrulas sive aliud
pignus acceperunt, boves forte vel pecora vel mancipia, haec modis omnibus reddere;
  et hanc legem communem omnibus esse, humanitate et pietate gaudentem et omnibus
 egenis consulentem et creditoribus mediocre solarium adferentem.
    <Epilogus> Haec igitur quae a nobis statuta sunt claritas tua in omni
   provincia quae tuo moderamine gubernatur observare festinet: scituris omnibus
 creditoribus quod, si aliquid praeter haec commiserint, exactione cadant, et cui
fenus ablatum est hoc habebit solarium, ut ipse quidem securus degat, avarum autem
      creditorem videat in suis pecuniis patientem iacturam.
 Dat. XVII. k. Iul. CP. Belisario v. c. cons.

=

►
    Sources:
  Auth.XXXVI;
 Coll.IV, tit.5
  ; Ep. Theod. 34; Ath. 16, 2.


=

###### Nov35.htm ######
###### Nov35.htm ######

* NOV. XXXV
  DE ADIUTORIBUS QUAESTORIS.

  (AD 535)



    (Based upon the Latin text of Schoell and Kroll's edition)
.






Idem A. Triboniano quaestori.
     Inter viros devotos memoriales tam sacri nostri scrinii memoriae quam
  epistolares nec non libellenses et adiutores viri excelsi pro tempore quaestoris
      multas dubitationes scimus esse emersas temporibus Thomae gloriosissimae
 recordationis, cum is quaestoriam nuper tam sacri scrinii memoriae quam epistolarum
   gubernabat censuram, adiutoribus quidem asserentibus in scrinio quidem memoriae
 duodecim esse antiquitus adiutores, in alias autem duobus scriniis, id est sacrarum
  epistolarum et sacrorum libellorum, in unoquoque septenos numero; sed postea sic
effusam esse licentiam, ut innumerabiles paene adiutores extarent temporibus Iohannis
    viri magnifici quaestoris, cum per prolixum tempus tale gessisset officium;
   1.et Proculum excelsae memoriae de confusione adiutorum imperiali culmini
   suggessisse, et divino nutu sacram constitutionem esse promulgatam, qua cavetur
 antiquo, id est XXVI, numero tantummodo quaestoris adiutores concludi et non licere
   alium subrogari, donec in praedictum numerum agmen adiutorum redigatur, omnibus
superfluis paulatim deminutis: licentia primatibus tantummodo adiutoribus data in sua
   loca alios subrogandi, id est in scrinio quidem memoriae tertium [primum] locum
  optinenti et laterculensis nomen ineunti, in aliis autem duobus scriniis, id est
    epistolarum et libellorum, in secundum gradum venientibus et melloproximatum
     ingredientibus, ut hi tantummodo licentiam haberent alium sibi subrogare.
   2.Posteaque eundem prudentissimae memoriae virum bene existimasse multos
  inveniri, qui non possint propter varias difficultates quae humano generi positae
   sunt per se divina ministeria peragere, et iterum verbo ad imperiale fastigium
suggessisse, et pragmaticam subsecutam esse sanctionem, quatenus liceret et eis alium
 in suum locum subrogare hominem idoneum ad tale ministerium peragendum et condignum
  quaestoris electione atque a pro tempore quaestore eandem licentiam accipientem.
 3.Et haec quidem esse subsecuta temporibus Proculi magnificae memoriae; verum
opus quaestorium transivisse, et tunc ex altercationibus quorundam memorialium eandem
  licentiam per aliam constitutionem esse sublatam, ut nemini liceat in suum locum
 alium subrogare, ne quasi venalitas et sordidum mercimonium versari videretur inter
homines qui sacrae vocis nostrae ministri esse noscuntur: tribus tantummodo exceptis
    quibus supradicta constitutio huiusmodi praestitit licentiam.
    4.Cum igitur in praesenti comperimus eos, qui confectioni legum a nobis
     elimatarum et in ordinem per tuam excellentiam digestarum suum ministerium
praebuerunt, dignos esse fungi adiutoris officio, quamvis cordi nobis est praedictum
    adiutorum numerum in sua stabilitate decurrere, tamen eos idoneos constitutos
    huiusmodi spe defraudari nullo modo iustum esse aestimamus.
 5.Pragmaticam itaque sanctionem, quae a Proculo quidem excelsae memoriae rite
est inventa et ad imperiale culmen relata est et ex hoc promulgata, postea autem per
quorundam contentiosam instantiam sublata, renovamus et licentiam damus omnibus XXVI
 adiutoribus in sua loca alios subrogare, idoneos tamen et quos pro tempore quaestor
sacrosanctis evangeliis propositis elegerit et mandata eis in scriptis praestiterit,
ut centenis solidis tantummodo datis habeant licentiam homines praedicto opere digni
   iudicati in deficientium vel alio modo desistentium loca pervenire et adiutoris
  officium peragere. His qui in tribus gradibus, id est in scrinio quidem memoriae
laterculensis, in aliis autem duobus melloproximi ascenderint, etiamsi inter viginti
   et sex adiutores taxati non fuerint, licentiam habentibus in sua loca adiutores
      inferre:
 6.ita tamen, ut tam laterculensis quam melloproximi licentiam habeant quanti
 potuerint tanti loca sua vendere, cum iniquum est his quibus nihil a nobis additum
  est aliquid derogare; nam et ante hanc legem permissum erat eis suum officium in
 alios transferre. Hi itaque et venditionis ius habeant et quanti potuerint pacisci
tanti et vendant: aliis autem, quibus ius venditionis praestitimus, non ultra centum
solidorum summam hoc facere liceat.
 7.Sive autem laterculenses sive melloproximi sive alii quibus ex hac lege hoc
 concessum est suum officium in alios transponere maluerint, is qui subrogetur talis
  ordinandus sit, qualem quaestoria censura elegerit, nec ex huiusmodi licentia in
 homines minus idoneos pro tempore gloriosissimi quaestoris administratio cadat. Si
 enim dignas sua industria mercedes homines quos iam enumeravimus accipiant, numerus
     adiutorum sine ulla confusione permanebit.
 8.Sed quia volumus ante alios in deficientia quocumque modo loca eos taxari,
   qui in legum confectione tuae sublimitati suum ministerium praebuerunt, id est
 Theodosium et Epictetum et Quirillum et Sabbatium et Perigenen, hoc eis donamus, ut
    offerentes centenos solidos ante alios omnes in loca adiutorum qui sua sponte
   recedere maluerint subeant, scilicet unusquisque ex his quinque memorialibus in
    scrinium suum officium adiutoris impleturus.
 9.Illo etiam observando ut, etsi quis ex viginti sex adiutoribus ab hac luce
  fuerit subtractus, in suos heredes vel liberos, licet heredes non sint, huiusmodi
 beneficium transmittat, ut in locum eius alius adiutor subrogetur, centenis quidem
 solidis ab eo offerendis, pro tempore autem sublimissimo quaestore electionem eius
     qui subrogetur secundum quod superius dictum est faciente.
 10.Praerogativam autem, quam quinque memorialibus speciali dedimus beneficio,
ita eis donamus, si ille qui deficiat non habuerit filium iam utilem, iam idoneum ad
  peragendum adiutoris officium et a pro tempore gloriosissimo quaestore aptissimum
  secundum praedictam observationem iudicatum; talem enim filium sperni et ad alium
advenam pervenire satis durum atque inhumanum est. Aliis videlicet omnibus si quae in
  praedictis constitutionibus continentur in suo robore durantibus.
    11.Quae igitur nostra sanxit aeternitas, sinceritas tua scriniis quorum
<interest> manifestare festinet, quatenus sciant et quae a nostra maiestate disposita
       sunt et quantum eis accessit ex tua suggestione nostraque liberalitate.
 Dat. X. kal. Iun. CP. Belisario v. c. cons.



      ►Sources:Auth. XXXVII;Ep. Theod.35; Ath. 22, 4; Iul. const. XXVI.



###### Nov36.htm ######
###### Nov36.htm ######

* NOV. XXXVI
   UT HI QUI IN AFRICA SUNT INTRA QUINQUENNIUM COMPETENTES SIBI RES USQUE

     AD CERTUM GRADUM DEBEANT VINDICARE.

 (AD535)










Idem A. Salomoni pp. Africae.
   Omne infinitum et perperam effusum merito et incivile et incompositum esse
 credentes certis finibus nostras actiones limitare censemus. Nuper itaque in Africa
  nostra, quam deus Romanae dicioni nostris vigiliis subiugavit, sacram pragmaticam
   sanctionem promulgavimus, ut omnes quae iam Uuandalicis temporibus amiserunt ea
     possint a detentatoribus iniustis tam abstrahere quam sibimet vindicare, et
quinquennale spatium statuimus intra quod liceret hoc facere. Quam sanctionem in suo
 quidem robore manere volumus, sed cum certo moderamine certaque definitione, ut non
   liceat Afris tam prolixa annositate elapsa et antiquis generibus paene deletis
  calumnias veteres resuscitate et invicem sibi molestias ingerere et in tanta pace
       bella gerere intestina.
   1.Per hanc itaque legem sancimus, si quis praetendat res vel ad se vel ad
 patrem suum vel ad avum pertinere et inique contra leges nostras ab aliis detineri,
 posse eas recuperare, scilicet antea legi cognitis probationibus praestitis, vel ab
instrumentis legitimis recitandis vel a testibus idoneis educendis et quorum gravitas
iudicibus acceptabilis sit, videlicet cognitionali certamine agitato: et extendi hanc
   nostram constitutionem tantummodo ad patres et avos, non autem ad alium gradum
    superiorem.
 2.Et hoc in utrumque videlicet sexum sancimus, ut quod suum vel ad patrem vel
 matrem vel avum vel aviam quisque eius masculus sive femina pertinuisse ostenderit,
hoc ab iniustis detentatoribus abstrahat, ulteriore requisitione penitus quiescente,
 <ne> quis proavum suum vel abavum vel atavum, vel proaviam vel abaviam vel ataviam
inducens miserae posteritati calumniae cumulum ingerat. Hocque et in transversa linea
   observari praecipimus, ut usque ad tertium gradum tantummodo stetur, id est ad
 fratres et germanas, ad patruos et amitas, et avunculos et materteras, non autem ad
alios superiores agnationis seu cognationis gradus.
   3.Et si quis huiusmodi quaestionem deferre sit paratus, non alibi, sed ad
 iudicium sublimitatis tuae vel praesidum provinciarum et insularum stricto iudicio
    celebrato huiusmodi praebeat probationes, et non ex una parte neque in aliis
  provinciis vel in hac florentissima civitate, sed tantummodo in Africa dioecesi,
       praesentibus adversariis suis, et tunc mereat nostri numinis nostraeque
      constitutionis auxilium.
  4.De fide enim generis probationes praestari ex una parte nullo concedimus
   modo, et si quis huiusmodi acta ostenderit quasi in hac florentissima civitate
  confecta vel in alio loco, ea non esse audienda censemus, licet antea hoc fuerit
permissum. Inventa etenim circa tales requisitiones summa calliditate respuendas esse
   huiusmodi concinnitates sancimus, ne dum sua reddere cuidam cupimus, alienas ei
      substantias dolose accipere concedimus.
5.Rerum autem requisitionem secundum antelatum modum apud sublimitatem tuam vel
praesides provinciarum intra definitum tempus nostrae sanctioni fieri volumus, id est
   in quinquennium, anno qui iam transactus est ex prioris pragmaticae sanctionis
    editione in quinquennium computando, ut actor reliquum habeat quadriennium ad
   huiusmodi inquisitionem, scilicet si temporis computatio legitimas exceptiones
     excedit. Huiusmodi enim quadriennii metas praeterire nullo patimur modo, ne
immortalis fiat iudiciorum completus.
6.Quae igitur pro securitate Africae mea sanxit aeternitas, haec sublimitas tua
  per edicta sua in omnem Africanum tractum proponenda manifestare cunctis civibus
 Africanis deproperet, ut omnes quod in transactis annis observari oporteat scientes
 hoc observare festinent. De cetero enim si quis casus talis emerserit, successiones
  omnes et temporales cursus sic procedere disponimus quemadmodum in omnibus terris
    nostro orbe inclusis sacratissima iura disponunt, et sint et descendentium et
   ascendentium et ab utroque latere venientium gradus omnes et temporales cursus
    intacti, quemadmodum generales nostri numinis leges eos omnibus tradiderunt.
   Dat. kal. Ian. CP. Belisario v. c. cons.



       ►Sources:Auth.XXXVIII;Ep. Theod. 36; Ath. 19, 2.



###### Nov37.htm ######
###### Nov37.htm ######

* NOV. XXXVII
    DE AFRICANA ECCLESIA.

  (AD535)










 Idem A. Salomoni pp. Africae.
    Venerabilem ecclesiam nostrae Carthaginis Iustinianae ceterasque omnes
 Africanae dioeceseos sacrosanctas ecclesias imperialibus beneficiis relevare noctu
dieque festinamus, <ut>, postquam nostrae reipublicae, per dei praesidium a tyrannis
   abreptae, sociatae sunt, nostras etiam sentiant liberalitates.
 1.Cum igitur Reparatus vir sanctissimus sacerdos eiusdem nostrae Carthaginis
   Iustinianae, qui venerando concilio totius Africae sanctissimarum ecclesiarum
 praeesse dignoscitur, una cum ceteris eiusdem provinciae reverentissimis episcopis
  litteris propriis per Theodorum virum religiosum diaconum et responsalem eiusdem
venerabilis ecclesiae civitatis Carthaginis Iustinianae destinatis nostram deprecati
 sunt maiestatem possessiones ecclesiarum totius Africani tractus tyrannico quidem
    tempore ablatas eis, post victorias autem caelesti praesidio nobis <contra>
 Uuandalos praestitas per nostri numinis piam dispositionem eis redditas, salva in
    quocumque loco constituta videlicet tributorum solutione, firmiter possidere
 secundum legis tenorem quae iam super hac causa promulgata est, petitionibus eorum
     prono libentique animo duximus annuendum.
    2.Ideoque iubemus sublimitatem tuam suis disponere praeceptionibus, ut
  praedictas possessiones, salva prout dictum est tributorum ratione, venerabiles
   ecclesiae tam nostrae Carthaginis Iustinianae quam omnium civitatum Africanae
      dioeceseos firmiter possideant et sine ulla concussione, a nullo penitus
   abstrahendas.
3.Si quas autem alias possessiones sive domus sive ecclesiarum ornamenta apud
   aliquos vel Arianos vel paganos vel alias quaslibet personas detineri probatum
 fuerit, ea quoque omnimodo sine aliqua dilatione avelli et sacrosanctis ecclesiis
  orthodoxae fidei adsignari, nulla prolixitate temporis his qui easdem res inique
 detinent uti concedendis, sed earum restitutionem omni explosa machinatione facere
    compellendis, quia non patimur sacratissima vasa vel ornamenta venerabilium
ecclesiarum aut alias possessiones apud paganos vel alias personas detineri; et lex
  quae nobis antea prolata est sat abundeque huiusmodi capitulo consultum fecit.
4.Alterius etiam nostrae constitutionis praerogativa, quam pro ecclesiasticis
  fecimus rebus et possessionibus, Africae quoque venerabiles ecclesias perpotiri
censemus, et secundum eius tenorem licentiam eis damus res proprias et possessiones
recuperandi a quacumque persona per provinciam occupatas, ut possint quicquid ad eas
       pertinens ablatum est vel fuerit ab iniquis detentatoribus vindicare.
 5.Curae autem erit tuae sublimitati, quatenus neque Arianis neque Donatistis
nec Iudaeis nec aliis qui orthodoxam religionem minime colere noscuntur aliqua detur
   communio penitus ad ecclesiasticos ritus, sed omnimodo excludantur a sacris et
templis nefandi, et nulla eis licentia concedatur penitus ordinare vel episcopos vel
    clericos aut baptizare quascumque personas et ad suum furorem trahere, quia
 huiusmodi sectae non solum a nobis, sed etiam ab anterioribus legibus condemnatae
 sunt et a sceleratissimis nec non inquinatis coluntur hominibus.
   6.Omnes autem haereticos secundum leges nostras quas imposuimus publicis
actibus amoveri, et nihil penitus publicum gerere concedantur haeretici nec aliquam
administrationem quibuslibet subire ambitionibus, ne videantur haeretici constituti
 orthodoxis imperare, cum sufficit eis vivere, non etiam sibi aliquam auctoritatem
  vindicare et ex hac orthodoxos homines et dei omnipotentis rectissimos cultores
  quibusdam afficere detrimentis.
      7.Rebaptizatos autem militiam quidem habere nullo modo concedimus,
 paenitentiam autem eorum, si ad orthodoxam fidem mente purissima venire maluerint,
 non respuimus, sed damus eis licentiam hoc faciendi, quia et deo omnipotenti nihil
  ita est acceptabile ut peccantium paenitentia. Iudaeis insuper denegamus servos
    habere Christianos, quod et legibus anterioribus cavetur et nobis cordi est
 illibatum custodire, ut neque servos orthodoxae religionis habeant neque, si forte
 catechumenos accipiant, eos audeant circumcidere.
 8.Sed neque synagogas eorum stare concedimus, sed ad ecclesiarum figuram eas
 volumus reformari. Neque enim Iudaeos neque paganos neque Donatistas neque Arianos
   neque alios quoscumque haereticos vel speluncas habere vel quaedam quasi ritu
ecclesiastico facere patimur, cum hominibus impiis sacra peragenda permittere satis
   absurdum est.
 9.Privilegia insuper sacrosanctae ecclesiae nostrae Carthaginis Iustinianae
omnia condonamus quae metropolitanae civitates et earum antistites habere noscuntur,
 quae etiam Codici nostro in primo eius libro segregata sacrosanctis ecclesiis suum
  honorem praestare noscuntur: ut civitas quam nostri numinis cognomine decorandam
esse perspeximus imperialibus etiam privilegiis exornata florescat.
   10.Confugas etiam, qui ad venerabiles ecclesias et earum fines convolare
festinant et suae saluti prospicere, nulli penitus licere sacrilegis manibus ab his
  abstrahere, sed eos venerabilibus locis debita reverentia perpotiri, nisi tamen
homicidae sint vel virginum raptores aut Christianae fidei violatores: illos etenim
 qui talia facinora committunt nullis esse dignos privilegiis quis non confiteatur?
cum non potest sacrosancta ecclesia et homines iniquos adiuvare et hominibus laesis
    suum adiutorium praestare.
11.Sin quid praeterea sacrosanctae ecclesiae saepe dictae nostrae Carthaginis
   Iustinianae vel aliis venerabilibus ecclesiis Africanae dioeceseos a quacumque
persona pro suae salute animae oblatum est vel fuerit quocumque modo legitimo seu in
 possessionibus seu in aliis quibuslibet speciebus, et hoc apud easdem venerabiles
 ecclesias manere firme, nullius iniquis manibus abstrahendum, cum homines qui tam
laudabiles tamque deo acceptabiles actus et pias facere oblationes deproperant satis
      et nos laudamus et dei caelestis remuneratur clementia.
12.Haec igitur omnia quae ad honorem sacrosanctarum dedimus ecclesiarum totius
Africanae dioeceseos per praesentem piissimam et in perpetuum valituram legem, quam
    omnipotenti deo dedicandam esse perspeximus, sublimitas tua cognoscens firma
  illibataque custodire festinet et omnibus prout solitum est manifestare edictis
ubique proponendis, ut nostra iussa summae pietatis rationem habentia ex omni parte
   inmutilata serventur; temeratoribus eorum poena decem librarum auri subdendis,
   aliaque gravissima nostri numinis indignatione plectendis omnibus qui nostram
     dispositionem quocumque modo vel tempore violare temptaverint vel violare
   concesserint.
  Dat. kal. Aug. CP. Belisario v. c. cons.



►Sources:Auth.XXXIX;Ep. Theod. 37; Ath. 2, 6.



###### Nov38.htm ######
###### Nov38.htm ######

* NOV. XXXVIII
     DE NATURALIBUS IN CURIAM DEPUTANDIS

    VEL DE DISTRIBUENDA FACULTATE CURIALIUM IN FILIOS MASCULOS SEU FILIAS

       VEL SI SINE FILIIS FUERINT CURIALES IN QUOTAM PARTEM SUCCEDANT.

 (AD535)










    Imp. Iustinianus Aug. Iohanni pp. per Orientem.

<Praefatio> Qui rempublicam olim nobis disposuerunt, aestimaverunt oportere
secundum regiae urbis instar adunare in unaquaque civitate nobiles viros et unicuique
  senatus dare curiam, per quam debuissent agi quae publica sunt atque omnia fieri
  secundum ordinem competentem. Sic namque res floruit, sic apparuit clara, ita ut
 magnae et populosae domus curialium essent, multitudine quidem existente curialium,
 quod autem functionum videbatur esse onus nulli omnino intolerabile existebat: nam
    quod in multitudinem dividitur onus insensibile propemodum facit eis, qui hoc
   sustinent. Quoniam autem per partes quidem coeperunt se eximere albo curiae et
occasiones invenire per quas liberi harum efficerentur, sic paullatim deminutae sunt
curiae innumeris excogitatis occasionibus, per quas potuissent specialia quidem bene
   habere, communia autem et publica deminui per omnia. Propterea ad paucos viros
  redactae functiones et illorum facultates commoverunt, et civitates ita deminutae
  sunt, ut sub istos perditos conductores quos vindices vocant redacta curia plena
quidem defectibus, plena vero omni iniustitia fieret.
 1.Haec nos saepe perscrutantes aestimavimus oportere medelam rei adhibere; et
 quantum nos in hoc laboramus, tantum omnem adinvenerunt curiales artem adversus ea
  quae recte iusteque sancita sunt et contra fiscum. Dum enim vidissent compelli se
  omni modo servare curiae quartam partem, et hoc vir per nostras leges impositum,
  coeperunt discerpere proprias facultates, quatinus minus idonei deficerent et non
quartam portionem, sed omnem continuum paupertatem suam curiae derelinquerent. Deinde
quoniam et ipsis corporibus fraudare curiam voluerunt, iam et rem omnium impiissimam
 adinvenerunt, a nuptiis legitimis abstinentes, ut eligerent magis sine filiis quam
sub lege deficere aut generi suo vel curiae utiles apparere. Et rursus egerunt dudum
poni legem, quae praeter decretam iubebat eis donare propria, cum quando venditionem
    cum decreto fieri eadem lex volebat: sed haec ipsa erat mirabilis, quae solam
 venditionem subiciebat adiectioni decreti et aliis exhinc necessitatibus, alia vero
  omnia derelinquebat eis agere secundum quem voluissent modum. Haec transtulerunt
   curialium facultates ad alias <et alias> personas, nihil exinde habente curia.
  Denique si quis denumerat nostrae reipublicae curias, attenuatas inveniat, alias
    quidem neque virorum neque rerum copias habentes, alias autem paucorum forsan
 hominum, rerum autem nihil penitus.
 2.Igitur olim per partes nos protulimus sanctiones quasdam quippe volentes et
 venditiones et donationes simplices et omnem actum alienationem habentem immobilium
rerum curialium subicere decreto cum observatione facta quae in illa lege posita est.
     Deinde post haec quia sub falsas causas faciebant donationes, et hoc omnino
  abrogavimus donationem simplicem facere curialem in quacumque persona: excepimus
autem competenter antenuptiales donationes, eo quod neque donationes omnino sunt, sed
 contractus species in eis inserta est et filiorum procreandorum copiam introducunt,
quod nobis et maxime in curialibus studii est. Post haec conspicientes et de hoc ipso
circumscriptiones multas fieri, legem conscripsimus, ut omni modo debere curiam sive
   cum corpore sive sine hoc omnino tres uncias habere, et non minus licere cuidam
relinquere curiae neque circumscribere neque deminuere ea sub ullo modo, sive filius
    sit qui in curia est sive ipsa susceperit curia tres uncias.
  3.Et non usque ad hoc stetimus, sed et feminas in propria institutione dare
 quandam partem sanximus, quatinus per nullam occasionem deminueretur curiae, sicut
praediximus, quarta pars totius substantiae curialis. Sed et multas istas et diffusas
 munificentias abrogavimus, non concedentes liberari curia aliter nisi per maximarum
dignitatum adeptionem, patriciatus aut consulatus aut praefecturae sive civilis sive
   militaris (praefecturas autem esse et eas quae principatum agunt exercitus lex
novit): unde qui praefecturae dignitatem administraverit in ipso actu constitutus, et
 sive administrans eam sive principatum agens exercitus, iste liberatur a condicione
  secundum nostram legem, aliis omnibus exceptionibus abrogatis. Nam <quae> propter
       solum honorem dantur tales dignitates (praefectorias dicimus qualis et
  magistromilitatus dici potest) non eximere de curiae albo eos qui haec meruerunt
  sanximus. Haec itaque in anterioribus a nobis sancita sunt cum aliis multis, quae
licebit ex ipsis olim positis legibus advertere. Absolvimus autem et quosdam a curiae
   condicione, diversas his pragmaticas concedentes leges, quas omnes firmas esse
 volumus, et praesentem sanctionem ab undecima indictione nuper delapsa incohare, ex
      <quo> nobis <in> consilio venit haec lex.
 4.Quoniam autem vidimus quosdam sic adversos esse contra proprias patrias, ut
elegant potius alii suas relinquere substantias et vix quartam partem curiae, et hoc
   per nostram legem aestimavimus oportere, ubi filii desunt, hanc partem augere.

CAPUT I.
 Si igitur post hanc nostram legem defunctus fuerit curialis filios non habens
 neque masculos neque feminas, iste propriam substantiam curiae derelinquat, quartam
   vero quibus voluerit. Erit namque ei pro filio forsan uno vel pro plurimis tota
 curia, idem est dicere et totius civitatis plenitudo in filiorum modo existens, et
fama bona perpetua et immortalis memoria et fructus tantus quantus nequaquam a filiis
esset. Quodsi quis legitimos filios non habuerit, naturales autem ei fuerint, liceat
cum onere curiae scribere sibi hos heredes, et scriptura pro omni datione sit et non
 indigeat antiquarum legum aliis adiectionibus neque dum adhuc superessent datione,
   sed mox scripti, si quidem liberi fuerint, curiales et heredes efficiantur, et
habeant et ipsi substantiae novem uncias secundum quod pater eis diviserit. Quodsi et
omnia eis relinquere voluerit, adhuc melius faceret: verumtamen usque ad novem uncias
  modis omnibus eis relinquat, cognoscens quia vel si reliquerit minus, a lege eis
    omnino usque ad novem uncias supplenda erit substantia; illi vero, si quidem
   desideraverint, et curiales efficiantur. Quodsi quidam voluerint, quidam autem
     recusaverint, ad eos qui elegerint recusantium veniant partes; quodsi omnes
recusaverint, tunc tamquam si nullus filius sit taliter ad curiam veniant omnes novem
       unciae.

CAPUT II.
   Quodsi ille quidem tacuerit, filiorum autem legitimorum ei procreatio non
 fuerit, tunc quarta pars ad heredes qui sine scriptura sunt veniat, naturales autem
  filii, si voluerint se offerre curiae, recipiantur secundum quod voluerint, sive
 omnes sive quidam ex eis, modis omnibus novem unciis substantiae ad <eos vel> eum,
  qui curiae se dederit, devolutis.
 1.Quodsi ex ancilla ei progeniti fuerint, deinde ipse eos manumiserit aut dum
 superest aut in testamento, et obtulerit eos, et isti suscipiantur et sint curiales
 secundum quod testator voluit aut secundum quod ipsorum desiderium fecit dantium se
in curiam, accepturi secundum quod dictum est novem uncias. Ubique enim volumus, sive
testatus fuerit sive non testatus decesserit, eos qui ad curiam venerint novem uncias
accipere. Quodsi manumiserit quidem tantummodo, non tamen obtulerit, illi autem etiam
 taliter voluerint aut unus aut quidem ex eis ad curiam venire, et tunc novem unciae
ei vel eis qui in curia sunt secundum virilem partem dentur. Quodsi nullus naturalium
 voluerit, aut datus non fuerit, tunc novem uncias curia percipiat.

CAPUT III.
    Quodsi legitimorum filiorum fuerit pater, tunc res decernenda est, utrum
 tantummodo masculi an tantummodo feminae an certe permixti sexus sint, quatinus lex
   undique perfectionem habeat et curiae utilitatem. Si ergo masculi tantummodo ei
  fuerint filii, vel nepotes forsan masculi ex praedefuncto filio, novem uncias in
  omnes filios sicut voluerit dividat, sic tamen ut in nullo diminuatur lex quae de
inofficiosis legitur testamentis, nisi forte ingratitudinis modus hoc fecerit: neque
  enim quae in his positae sunt leges omnino destruimus. Illo omnimodo custodito ut
novem unciae inter non ingratos filios dividantur, et secundum hoc unusquisque subeat
 curiae paternae functionem secundum quantum eis pater diviserit substantiam, tribus
unciis tantummodo paternae derelictis voluntati, ubi eas pervenire voluerit, sive ad
filios sive ad alium.

CAPUT IV.
    Quodsi omnes feminae fuerint, si quidem eiusdem civitatis nuptae fuerint
  curialibus, licebit patri, si quidem nuptae fuerint sicut dictum est curialibus,
    dividere inter eas omnem substantiam aut certe novem uncias secundum quomodo
 voluerit, respiciens et hic legem quae de successionibus sine scriptura disposuit.
 Quodsi quaedam ex eis nuptae sunt curialibus, quaedam non, his talibus quidem novem
 unciae omnino relinquantur a patre curialium uxoribus, divisis et his secundum quod
   pater voluerit, residuum autem eis quae non curialibus propriae patriae nuptae
  <sunt>, vel certe aliis, procul dubio legitima portione et eis omnino reservanda.
   Quodsi necdum nuptae sint, tunc sub tali definitione scribendum est de his aut
  quandam aut quasdam ex eis in novem unciis esse heredes, quatinus omnimodo nubant
 eiusdem civitatis curialibus. Quodsi hoc non voluerit, aut ipse quidem scripserit,
  illae vero non pertulerint, novem unciae quidem ad curiam civitatis veniant, tres
autem unciae tantummodo inter omnes secundum quem lex vult dividantur modum, deductis
   in ratione etiam dotibus earum.

CAPUT V.
 Quodsi masculi et feminae fuerint, masculi quidem omnimodo substantiae mediam
 habeant portionem, feminae vero residuam mediam, non integram quidem: dabunt namque
  ipsae quartam partem curialibus fratribus, si tamen non fuerint curialium uxores
omnes aut quaedam ex eis. Quodsi ad tales pervenerint nuptias et curialibus propriae
 <patriae> fuerint sociatae, tunc liberabuntur a quarta curiae, utpote quae videntur
et ipsae per viros suos donec supersunt esse participes functionum. Haec nos sancire
 oportere aestimavimus, non quo auferamus hominibus propriarum rerum dispensationem,
 sed ut civitates non in integrum desolatae curiae remanerent neque adinventionibus
     quibusdam forsan et impiis deminuerentur curiae. Denique cognovimus quosdam
  interdictas lege contrahere nuptias, ut ex hoc non legitimi, sed naturales filii
   procreentur, et ipsis revera utpote extraneis relinquere et sic fraudare curiam
  debita facultate.

CAPUT VI.
Sed et illud etiam ex ipso reperimus experimento quod adversus curiam fit: multi
quasi dicentes aut sacri aerarii aut vicaneorum aut purpurariae aut alterius cuiusdam
 esse condicionis alterum suorum parentium se temptant coniungere aut sacri aerarii
  aut vicaneorum vel purpurariae aut alteri cuicumque condicioni et curiam evitare.
Sancimus itaque nullam esse talem artem adversus publicum, sed omnino, sive ex sacri
    aerarii matre sive ex purpuraria sive ex vicanea nati fuerint filii curiali,
  condicionem curiae obtinere. Curiales namque pauciores ubique nostra in republica
sunt, sacri autem aerarii et vicanei et purpurarii in multitudine effusi sunt; deinde
 est congruens magis ampliare curias civitatum in paucis corporibus angustatas quam
multitudinem multitudini adicere. Quodsi quidam nomine propriae matris, tamquam quae
sacri aerarii vel purpurariae aut vicaneae condicionis <sit>, se subtrahere a curiae
  condicione temptaverunt vel temptaverint, a nuper praeterita decima indictione et
ipsa, ea quae secundum hunc acta sunt modum sive a nostra aula sive aliunde vacua et
 invalida sint, et hos tales curiales de cetero esse sancimus. Nam si quid actum est
    ante decimam indictionem, hoc firmum et in sua fortitudine permanere volumus.
 Excepimus autem ab hac nostra divina constitutione Theodosium et eius fratres,
 et filios Iohannis qui cognomen habuit Sexcon, qui se in sacri aerarii condicionem
  permutaverunt, licet de curialibus essent patribus, et omne quicquid actum est in
  eorum liberatione destruimus. Nihil enim eorum quae elicuerunt frui volumus, sed
curiales esse et quae curialium sunt agere et ad functiones curiae respicere, nihil,
 sicut praelocuti sumus. eis prodesse possibile, etsi quid elicitum eis est sive ex
    nostro palatio sive aliunde.
 <Epilogus> Quae igitur visa sunt nobis et ad utilitatem civitatum et curiarum
  complacuerunt et quae per hanc indicantur legem, tua excellentia et custodire et
operi tradere festinet; inminente poena XX librarum auri adversus eum qui hanc legem
 nostram praevaricare praesumpserit.
 Dat. XV. kal. Mart. CP. Belisario v. c. cons.



►Sources:Auth.XL;Ep. Theod. 38; Ath. 8, 1; Iul.const. XXXV.



###### Nov39.htm ######
###### Nov39.htm ######

* NOV. XXXIX
    DE RESTITUTIONIBUS ET EA QUAE PARIT UNDECIMO MENSE POST VIRI MORTEM.

 (AD536)










Imp. Iustinianus Aug. Iohanni pp. Orientis secundo.

<Praefatio>Decursio et varietas humanae naturae et paulatim egens curatione
 non aliter ad bene se habendum revocatur, licet prima eius gubernentur principia,
   nisi etiam quod particulariter ei resistit corrigatur sicque constituatur sub
   tranquillitate et quiete ut legi conveniens. Quale scilicet quiddam etiam nunc
  emergens ad legis nos opus adduxit. Scimus enim quia etiam dudum dubitabatur de
restitutionibus, et si contigisset quasdam hypothecas obligari eius qui restitutione
   gravabatur, plurimae contentionis erat negotium, sive oporteret etiam res quae
restitui iussae fuerant periculum pati, sive solas eius qui gravabatur restitutione;
   et multa quaedam erat etiam circa ipsam verborum differentiam quaestio, utrum
     defunctus praecepisset res quae remanerent post mortem eius qui gravabatur
    restitutione oportere restitui, an absolute restitui quod relictum erat post
    detentionem legitimae partis iuberet? Et introducebantur etiam fideicommissi
persecutiones et ex inopia in rem missiones, et plurimi illi et varii et insolubiles
paene praedictae in rem missionis circuli. Sed tamquam nos dudum haec sanantes legem
  scripsimus, modis omnibus prohibentes restitutione gravatas res aut alienari aut
 obligari, sed cum propria ambulare fortuna, et apud quemcumque fuerint non manere
   firme, sed reverti ad illum cui dari iussae sunt. Et facta lex iam quodammodo
     longaeva est et in iudicio approbata frequentatur: sed futurum erat, quod
    praediximus, ut quod ferre omnia consuevit tempus ostenderet indigere quadam
  exceptione necessaria legem. Adierunt <enim) nos viri et mulieres ex his laesi.
   Moriente namque viro <in> quodam moto negotio uxor quidem et dotem exigebat et
 donationis ante nuptias factae partem seu propter nuptias quam viri mors ei dabat;
  defuncti vero frater aliunde vindicabat res et patris proferebat voluntatem, et
   trahebat mulieris res, dicens fratrem quidem suum eas expendisse, se vero apud
     mulierem videre paternas res, quas pater non existentibus filiis restitui
     praeceperat ei, et recipere ex omnibus eas instabat neque cessabat, donec
  satisfactio nostrae legi per omnia perveniret. Sed ingemiscebat iuste mulier et
   dicebat iniustum esse quasi per detentionem dominum quidem. virum fieri dotis
totius, et si praemori mulierem contigisset lucrum habere secundum pactum, quia vero
vir mortuus est, se ignorantem restitutionem amissionis periculum sustinere. Sed hic
  quidem data est negotio forma quam bene se habere putavimus. Rursus autem alter
   supplex apparuit dicens uxoris patrem substantiam eius substituisse aliis suis
 filiis parvamque partem solam apud eam iussisse manere, et magnum sibimet inminere
      periculum, si suae quidem substantiae periculum pateretur et circa dotis
restitutionem et circa totum ex dotalibus instrumentis super antenuptiali donatione
pactum, sibi vero nihil liceret promereri horum propter sublationem ex restitutione.
Haec nos merito commoverunt, et melius arbitrati sumus nostram corrigere legem quam
   subiectos despicere periculum sustinentes, maxime in nuptiis, quarum nihil est
    hominibus utilius, tamquam solis facere homines valentibus.

CAPUT I.
   Quam ob rem praesentem ponimus legem, omnia quidem alia prioris. a nobis
 positae constitutionis rata manere volentes, hoc vero innovantes solummodo, ut si
   quis de cetero restitutionem fecerit suarum rerum, primum quidem servet filio
      legitimam partem, non quartam (id enim emendavimus inopiam eius plurimam
  reprehendentes), sed tertiam modis omnibus aut mediam secundum filiorum numerum,
deinde et ex reliqua substantiae parte, si non suffecerit legitima pars ad dotis aut
    ante nuptias donationis oblationem honeste et secundum personarum qualitatem
 metitam, excipere etiam hoc a restitutione secundum quod adiectum legitimae parti
 dotem aut antenuptialem facit donationem. Sancimus enim secundum hunc modum excipi
 modis omnibus a restitutione nuptialia documenta et super his factas alienationes
  aut hypothecas, et vel si gravata sit persona aut viri aut mulieris restitutione
   tali, liceat etiam ei nuncupatam antenuptialem seu propter nuptias donationem
      offerre, nihil quantum in illis rebus restitutione valente; et ei mulier
  restitutione gravetur, non impedimentum fieri ad dotis oblationem. Ea enim quae
 communiter omnibus prosunt his quae specialiter quibusdam utilia sunt praeponimus.
 Sitque hoc nuptialibus oblationibus et harum exactionibus privilegium. Si enim et
ante nos ex generalibus hypothecis plurima per praesumptionem exceperunt, cum utique
non ita nobis necessaria consistant, quomodo non nos ex maiori et meliori sententia
     nuptialium lucrorum exceptionem faciemus?
      1.Haec igitur omnia futuro conferimus tempori et postea faciendis
 restitutionibus secundum hanc legem. Non enim illam concedimus fieri laesionem, ut
si qua mulier parvam habens dotem, deinde legem cognoscens nostram, aut si quis vir
mediocrem fecerit antenuptialem donationem, ad circumventionem legis velit augmentum
       aut dotis aut antenuptialis facere donationis, hoc trahere ad insidias
  restitutionum: et hanc enim perimimus circumventionem, nullam utilitatem habere
 concedentes facientibus augmentum quantum ad restitutionis laesionem, puram futuro
 tempori nostram servantes legem. Unum siquidem hoc capitulum est praesentis legis.

CAPUT II.
   Secundum vero illud de mulieribus, quae post priores nuptias ad secundum
  venerunt matrimonium et antequam annus expleretur, quem lugubrem legis appellant
    quas puniebant constitutiones tres ante nos imperantium, et nos nuper de his
   scribentes legem cum quibusdam correctionibus etiam super his sancita in brevi
   quadam parte nostrae legislationis tetigimus. Sed impudentissimum quiddam nunc
  accessit, quod in nostris provenire temporibus nolebamus; quamobrem nobis recte
 placuit emendatione dignum existere. Mulier enim ad virum veniens hunc extulit, ut
  apparet etiam superstite eo non caste vivere cogitans; nondum enim completo anno
  undecimo mense perfecto peperit, ut non esset possibile dicere quia de defuncto
 fuisset partus; neque enim in tantum tempus conceptionis extensum est. Et quoniam
 etiam haec una est poenarum earum quae acerbas nuptias faciunt, ut uxor cadat mox
  antenuptiali donatione a viro data et repente eam amittat et neque usum habeat,
   recte filii sic mirabili matris partu iniuriati antenuptialem patris poscebant
  accipere donationem, et non lucrari velle mulierem per virum quem sic velociter
 dehonestavit. Illa - sed quomodo dicamus verba illius erubescimus - non dignam se
dicebat esse ut caderet, quia legem nosset de legitimis loquentem nuptiis. sibi vero
       nuptias non fuisse nisi primas, porro partum hunc esse opus naturalis
 concupiscentiae. Sed quia haec etiam decies milies aliis subiacet castigationibus
  committendo stuprum indubitatum est, et poenis illis eam non privabimus (interim
    enim parcimus defuncti filiis), inferimus autem ei antenuptialis donationis
amissionem et in hoc casu, quam constituit lex super eis quae ad legitimas accedunt
nuptias intra lugubre tempus. Si enim illas lex inultas non reliquit licet legitimas
nuptias celebrantes, eo quod forte suspicio fuerit ne qua praeextiterit suspicionis
malignae causa ad secundum maritum, eo quod velociter ad nuptias festinavit, quomodo
non hic, ubi causa non per suspicionem est solam, sed hoc ipsum increpatio manifests
   et indubitata praebita est delicto omnium impiissimus iste partus, noxiam eam
    relinquemus?
   1.Unde sancimus, si quid tale contigerit et ante luctus tempus pepererit
  mulier circa terminum anni, ut indubitatum sit sobolem non ex priori consistere
      matrimonio, modis omnibus eam privari antenuptiali donatione et secundum
  proprietatem et usum, subdendam quoque aliis omnibus poenis, ac si secundas eam
   contigisset ante luctus tempus legitimas celebrasse nuptias. Non enim aliquid
amplius habebit castitate luxuria, sed subiciatur quidem et ipsa poenis periculumque
    sustineat et circa spem scripturae propter stuprum, ut neque nuptias acerbas
    desideret neque legitimas nuptias maiori malo circumveniat.
   <Epilogus> Quae igitur placuerunt nobis et per hanc sacram declarata sunt
legem, tua celsitudo cognoscens sollemniter per programmata propria manifesta faciat
     universis.
 Dat. XII. kal. Maii CP. p. c. Belisarii v. c.



 ►Sources:Auth.XLI; Coll.IV, tit.6;Ep. Theod. 39; Ath. 9, 3; Iul.const.
      XXXVII.



###### Nov40.htm ######
###### Nov40.htm ######

* NOV. XL
 UT ECCLESIA SANCTAE RESURRECTIONIS POSSIT ALIENARE HABITACULA

    IN SUA POSITA CIVITATE.

 (AD535)










Imp. Iustinianus Aug. Petro sanctissimo et beatissimo archiepiscopo Hierosolymorum.

<Praefatio> Iam quidem de prohibitione ecclesiasticarum alienationum lege
communi declaratum est a nobis, quam etiam valere et ratam in omnibus esse volumus.
 Quia vero utilitati totius ecclesiae prospicere competit, praecipue autem sanctae
    Resurrectionis et loci in quo mundi creator dignatus est in humana constitui
generatione, propterea credidimus praesentem scribere legem, non pro mutatione horum
   quae iam a nobis sancita sunt, sed ad quandam competentem et necessariam rebus
  utilitatem. Omnibus enim est hominibus manifestum sanctissimam Resurrectionem ex
 omni orbe terrarum ibi confluentes, quorum multitudo inopior est, et suscipere et
alere, et facere expensas inmensas et citra omnem spem congregatis ibi sufficientes,
     et miraculum magni dei et salvatoris nostri Iesu Christi, qui multitudinem
 innumerabilem ex paucis satiavit panibus, cotidie suscipientem: unde et quaestibus
 eget pluribus et occasionibus piis, per quas sit possibilis multitudini auxiliari
      tantae.
   1.Cognovimus igitur quia in praesenti Eusebius deo amabilis presbyter et
   vasorum praepositus huius regiae civitatis sanctissimae ecclesiae adveniens in
    praedictam Hierosolymorum urbem et honestum suum et deo amabilem etiam nunc
 ostendens modum, per quem plurimis et magnis ac iustis crementis sanctae ecclesiae
  augere reditus valuit, trecentis et octoginta auri libris emit reditus triginta
 paulo plus minus auri librarum, alias quidem pecunias congregans pie, alias autem
 etiam mutuari procurans deo amabilibus oeconomis memoratae sanctae Resurrectionis:
   docuitque nos, quia creditores quae sua sunt recipere quaerunt, et quia alium
    invenit inopinabilem quaestum. Plurimi enim confluentium et advenientium ad
memoratam Hierosolymorum civitatem desiderio dicatorum deo locorum cupiunt comparare
 habitacula ecclesiastica auro multo, quatinus eis liceat secundum memoratum locum
  frui habitatione, non autem posse haec agere praepositos sanctae Resurrectionis
timore legis quae a nobis super ecclesiasticis alienationibus posita est, cum utique
 tanta sit utilitas, ut in annis quinquaginta velint aliqui domus has comparare; et
  ex hoc plurimam et nec dictu facilem provenire commoditatem, siquidem possessio
  sanctae ecclesiae adquisita est redituum circiter triginta auri librarum (et hoc
   mirabilium existentium) via in tredecim annis, habitaculorum autem venditio in
quinquaginta annis agitur, et maxime causa in habitaculis existente, quae fortuitis
    omnibus subiacent cladibus, mox peritura et vestigium nullum facile salvare
     valentia, si ex quadam (quod absit etiam dici) clade deiciantur aut aliter
    absumantur.

CAPUT I.
 Haec nos respicere ad praesentem legem procuraverunt, quam dicamus domino deo
  et omnium ecclesiarum sanctissimae Resurrectioni: per quam sancimus alia quidem
omnia legis de ecclesiasticis alienationibus teneri et in sanctissima Resurrectione
occasione agrorum ecclesiasticorum (non enim ei penitus concedimus venditionem neque
unam facere agrorum), super habitaculis autem relaxamus aliquid subtilitatis legis.
  Si enim pro utilitate sanctissimarum ecclesiarum hanc scripsimus, videmus autem
  tantam in causa utilitatem existentem, quomodo non per praesentem legem hoc eis
  concedimus, omnem dantes et vendentibus licentiam et ementibus cautelam? quoniam
   cognoscimus tempore veloci ad eam revocanda rursus habitacula, utpote cum haec
comparantes sicut propter divinum studium haec emerunt, ita et dum moriuntur ei haec
   relicturi sunt. Liceat igitur nunc sanctissimae ecclesiae facere habitaculorum
 venditionem, nihil metuenti legem generaliter de his positam, eo quod lege iuniore
    subdivisionem habuit, neque ulla poena contra quamlibet personam competente;
    1.et in reliquum tempus hoc ipsum agere, sicubi aliqua talis emerserit
 utilitas, tamquam multiplex bonum pro parvo sanctissimae adquisitum Resurrectioni.
  Omnem habentibus cautelam haec comparantibus nunc et in omne deinceps tempus et
 nullam ablationem metuentibus, non ipsis, non heredibus eorum, non successionibus,
neque nunc neque in aliud tempus, eo quod secundum praesentem legem ipsi confidentes
 subeunt emptionem, neque esse iustum aliquem de hoc pati tumultum aut querelam aut
 damnum aut sublationem. Quippe decreto agendo apud tuam beatitudinem, praesentibus
qui ex venerabili clero sunt, et ostensa causa per quam alienatio habitationum fit,
quia maiorum causa bonorum horum venditio celebratur, paucis quidem quae alienantur
   extantibus, pluribus autem ac melioribus, quae hinc adquiruntur; secundum hoc
  pretiis videlicet recollectis ex pensionibus ex venditione in quinquaginta annis
   facta, transactione debitorum solvendis, quae creditores dederunt in praedicti
 reditus emptione. Si enim omnium dominus simul et mundi creator deus dignatus est
  tantum ei dare privilegium ultra alias civitates, ut ex ipsa resurgeret secundum
carnem, palam est quia et nos sequentes dominum deum et magna eius miracula secundum
 quod homini possibile est privilegium aliquod dedimus ei citra ecclesias alias: ut
 ipsa fruatur hac nostra lege, quam ei velut quoddam munus offerimus, utilitatem ei
per omnia conferentes et honorantes.
 <Epilogus> Quae igitur placuerunt nobis et per hanc specialem legem et ipsam
   legem inscribendam codicibus, tua beatitudo cognoscens manifesta illic omnibus
   instituat, doceatque nostram voluntatem, quam in sanctissima et iuste ab omni
 hominum genere adoranda Resurrectione nostra habet potestas et domino offerat deo,
qui tantorum nos et talium bonorum ultra alios omnes ante nos imperantes per singula
      dignos fecit et faciet.
    Specialis lex scripta Petro sanctissimo et beatissimo archiepiscopo et
     patriarchae Hierosolymitanorum civitatis.
 Dat. XV. kal. Iunii CP. Belisario v. c. cons.



►Sources:Auth.XLII;Ep. Theod. 40; Ath. 2, 7; Iul. const. XI.



###### Nov41.htm ######
###### Nov41.htm ######

* NOV. XLI
  LEX UT BONUS ....

      (AD536)










Idem Aug. Bono quaestori exercitus.
    Recte nobis ........

     Haec constitutio quendam virum magnificum Bonum nomine quaestorem
  exercitus fecit. Nam et more antiquo duplex erat quaestorum magistratus, et
     unus quidem circa latus principis erat, alter autem quaestor exercitui
   praeerat. Disposuit autem praesens constitutio etiam annonas quaestoris et
     consiliarii eius; apparitionem quoque ei dedit ad imitationem quandam
      praefecti praetorio; id est scriniarios et ad actis et praecones et
    commentarienses et lamapdarios et omnem deinceps ordinem. Sed et annonas
   militum tam comitantensium quam limitatensium disposuit quomodo distribui
  debeant. Subiecit autem ei et quinque provincias, id est Scythiam et Mysiam
      et Cariam et omnes Cycladas insulas et Cyprum totam. Causarum quoque
     auditorium habere ei concessit, ut non obiciatur ei fori praescriptio.
    Subiunxit autem et notitiam impensarum.
    Et est promulgata haec constitutio XV. kal. Iun. ind. XIV. p.c.
   Belisarii



►Sources:Ep. Theod. 41; Ath. 4, 12; Iul. const.XXXVIII.



###### Nov42.htm ######
###### Nov42.htm ######

* NOV. XLII
 DE DEPOSITIONE ANTHIMI, SEVERI, <PETRI> ET ZOORAE.

   (AD536)










      Imp. Iustinianus Aug. Menae sanctissimo et beatissimo universali episcopo et
      patriarchae.

<Praefatio> Rem non insuetam imperio et nos agentes ad praesentem venimus
       legem. Quotiens enim sacerdotum decretum aliquos indignorum sacerdotio
  sacerdotalibus deposuit sedibus, velut Nestorium, Eutychen, Arium ac Macedonium
  Eunomiumque et alios quosdam in malitia non minores illorum, totiens et imperium
condecernens sacerdotium auctoritati fuit, ut diviniora et humana. concurrentia unam
 consonantiam rectis facerent decretis. Quale videlicet quiddam etiam nuper factum
 circa Anthimum novimus, expulsum quidem regiae huius urbis sede ab Agapito sanctae
 et canendae memoriae praesule senioris Romae sanctissimae ecclesiae, utpote nullo
  modo sibi competentem contra omnes venerabiles canones iuvanentem sedem, communi
 vero decreto et ipsius sanctae memoriae viri prius et hic celebrati sacri concilii
condemnatum atque depositum, eo quod a rectis recederet dogmatibus et quae primitus
  multipliciter videbatur amnlecti postea diversis declinaret opinionibus, fingens
  quidem quattuor se sanctas synodos sequi (et trecentorum decem et octo patrum in
Nicaea et quinquaginta et centum in hac felici urbe et in Epheso prius congregatorum
 ducentorum et deo amabilium patrum <in> Calcedone sexcentorum triginta), non tamen
  horum dogmata sequens neque nostrae clementiae condescensionem quam propter eius
salutem habuimus suscipere volens nec abdicare et ipse impiorum dogmatum principes a
    prioribus sanctis expulsos conciliis, sed aestimans oportere secundum se sub
     aequalitatem et condemnatos et condemnantes deducere. Semel enim extraneis
 sanctissimae ecclesiae sensibus corruptus et a rectis alienatus dogmatibus merito
    remeare ad eorum non valuit rectitudinem, et haec a nobis etiam invitatus et
  eruditus omni mutentibus studio ad salutem eius.

CAPUT I.
   Propter haec igitur omnia factum super eo depositionis decretum a sancto
   concilio occasione illicitae et non a sanctis canonibus adtestatae pervasionis
  regiae huius sacerdotalis sedis et a rectis verisque dogmatibus aversionis ratum
nostrum ponit imperium et super his praesentem scribit legem. Interdicimus autem ei
 et in hac felicissima civitate et in confinio eius [habitationum] commoratione et
 omni aliarum insignium civitatum, sancientes sub quiete esse, his contentum quibus
se digne subiecit, et neque aliquibus communicare neque imbuere eos ad interdictorum
       dogmatum perditionem.
 1.Sed neque iuste prolatam contra Severum sententiam ab omnibus ut dicendum
  est pontificalibus et patriarchicis cum monachico consensu procedentem sedibus,
  anathematismum inferentem ei, imperiali extraneam confirmatione relinquimus: qui
 primitus contra sacras sanctiones apprehendens sedem Theopolitanorum sanctissimae
 ecclesiae ita perturbavit omnia, ita plena fecit tumultu, quod commune quoddam et
   abdicandum sanctissimis ecclesiis inmitteret adinvicem bellum. Et hoc etiam a
praecedentibus nos sceptris ad eum scriptum est, variis quidem dogmatum et alienis a
   rectitudine sensibus <et> blasphemiis utentem, omnia vero conturbantem et sola
  utriusque erroris haeresiarchae abominabilia atque scelesta dogmata defendentem
  (Nestorii dicimus et Eutychis, utriusque ducis e contrario quidem sibi adinvicem
   esse aliquo modo putati, ad unum vero terminum impietatis impulsi) et illorum
figuratos in se designantem sermones. Duobus enim existentibus contrariis adinvicem
 dogmatibus, quorum utrumque similiter ad animae perditionem tendit, et Nestorii et
      Eutychis, sicuti praediximus, quae ex Arianicis et Apollinariis constant
  pollutionibus, ipse aliquid passus inopinabile similiter in utrumque corruit, et
alibi quidem hoc alibi autem illud asserens commune videtur receptaculum semetipsum
  suosque libros tantorum constituere delictorum.
2.Sit igitur et ipse sub praedicto anathematismo, quem omnis patriarchalis et
  sacerdotalis et monachica nostrae reipublicae figura iuste intulit ei, Theopoli
    quidem expulsus, eo quod eum eius removit sedis, utpote nec initio recte eam
apprehendentem, sed adhuc vivente et in sanctis ecclesiis praedicato eo qui ante eam
   sacerdotium habuit, ab eo autem qui post eum fuit sacerdotio cadentem, et nec
     stantem usque ad hoc solum, sed etiam sub communi anathematismo orthodoxae
  catholicaeque ecclesiae factum, et multis nobis libris blasphemis et interdictis
implentem rempublicam. Unde etiam interdicimus omnibus eius aliquem habere librorum,
  et sicuti non licet Nestorii scriptare aut possidere libros, eo quod a prioribus
nostris imperatoribus in eorum constitutionibus placuit eos et his quae a Porphyrio
contra Christianos dicta sunt similes constituere, ita neque Severi dicta et scripta
 maneant apud aliquem Christianum, sed sint profana et aliena a catholica ecclesia
ignique concrementur a possessoribus, si nolunt sustinere periculum qui haec habent;
   scribanturque.a nullo de cetero, neque ab his qui pulchre neque qui velociter
   scribunt neque ab aliquo omnium alio, sciente quoniam abscisio manus erit quae
  illius sunt scribentibus poena. Non enim volumus etiam reliquo <tempore ex illis
       protrahi blasphemiam.
 3.Similiter> autem et huic omnino interdicimus et regiam accedere civitatem
   eiusque confinia et aliam quamlibet insignium, sed in deserto quodam et quiete
  sedere et non corrumpere alios neque ad blasphemiam eos producere neque aliquid
    semper novum contra vera dogmata reperire, per quod rursus nobis conturbare
  sanctissimas ecclesiae studeat.

CAPUT II.
 Sed neque Petrum qui Apamiae fuit episcopus et simul quidem depositus, simul
 autem in iisdem in quibus Severus sub anathemate factus est, imperium recepit, sed
sint rata etiam quae contra eum decreta sunt, et sub commune deductus anathematismum
 sub eo constituatur, sanctissimorum pontificum super eis procedente sententia rata
manente. Non sinimus autem nec illi hanc habitare regiam civitatem aut eius confinia
     aut aliquam insignium, sed quorum secutus <est> errorem, horum imitetur et
 conversationem, exiliatus longissime et celans semetipsum, quando talibus abscondi
 quam apparere magis utilius est: dum etenim non videntur, sibi nocent tantummodo,
    publicantes vero sua dogmata plurimis simplicioribus occasionem perditionis
  impertiunt, quod in nullo fieri modo in Christiano dei ovili et orthodoxo populo
      iustum est neque ab imperio concedendum.

CAPUT III.
Quia vero et Zooram dignum habuerunt omnino sub anathemate facere colendissimi
     et iuste iudicantes episcopi parvam aliquam interpositionem malorum talium
  existentem et in quibus depravatus est omnino mereri aliquam posse memoriam: sit
      quoque Zooras malignae huius partis, Anthimi et Severi et Petri dicimus,
    interpositio quaedam vilis, <et> inter anathematos ipse quoque constituatur
     pontificali eum deponente sententia, quam ratam et ipsam in se existentem
 robustiorem adhuc magis imperium facit et hunc quoque expellens hac regia civitate
eiusque confiniis et in civitatibus habitatione ei modis omnibus interdicens, ut cum
illis solis habitet atque consultet qui primitus a nobis sunt dicti, similia quidem
     blasphemantibus, similiter vero circumclusis. Si vero aliquid etiam aliud
     sanctissimorum episcoporum continetur decreto quod praedictos deposuit et
anathemavit, ratum etiam hoc ponimus et imperialibus illud legibus firmamus, tamquam
si ab imperiali cubiculo processisset. Si quis autem eorum capiatur de cetero agens
  aliquid praeter ea quae definita sunt, sciat etiam civilibus subcumbere legibus,
      quae eos qui minores poenas declinant ad maiores indignationes adducunt.
1.Interdicimus autem et omni catholicam ecclesiam dei dilacerare nitenti sive
    secundum Nestorii noxiae sectae explanationem sive secundum stultam Eutychis
 traditionem sive secundum Severi blasphemiam haec eadem cum illis languentis sive
  illud sequentibus, sanctissimis ecclesiis tumultus inmittere et loqui aliquid de
 fide: sed sancimus unumquemque talium quietem agere et non convocare ad se aliquos
    neque accedentes suscipere aut extranea baptismata facere audere aut sacram
communionem polluere et eam tradere aliquibus aut interdictas doctrines expanere aut
in hac regia nostra civitate aut in alia, sed formidare omne periculum, si quid tale
     gesserit.
  2.Interdicimus autem omnibus hos suscipere, expellere vero sancimus eos de
  civitatibus ab eis turbatis, scientes poenas quae sacris nostris iam continentur
 constitutionibus, quae et domos ipsas in quibus tale aliquid agitur et praedia ex
   quibus alimenta ministrantur sanctissimis ecclesiis assignant, a possessoribus
   quidem auferentes haec, eo quod laesionis causa simplicioribus facta sint, sub
 sanctissimas autem et orthodoxas ecclesias haec iuste deducentes.
3.Pro communi pace sanctissimarum ecclesiarum haec decernimus sanctorum patrum
     sequentes dogmata, quatinus sacerdotium omne inconturbatum nobis de cetero
 permaneat, per quod etiam [et] reliqua nobis valida sit respublica supernam habens
 pacem, quam omnibus magnus deus et salvator noster Iesus Christus trinitatis unus
 existens unigenitum dei verbum praedicat et subministrat germane se et vere colere
     et adorare promerentibus.
 <Epilogus> Tua igitur beatitudo quae recte nobis placuerunt custodiat <et ad>
    effectum perducat, mittens ea per deo amabiles suas litteras omnibus sub se
  constitutis sanctissimis metropolitis, quorum unicuique erit sollicitudo sub se
 constitutis sanctissimis ecclesiis haec facere manifesta, ut nullum omnium lateant
et quae pontificatui placuerunt et quae ab imperio confirmata sunt.
      Dat. VIII. idus Aug. CP. post cons. Belisarii v. c.



►Sources:Auth.XLIII;Ep. Theod. 42; Ath. 1, 5; Iul. const. X.



###### Nov43.htm ######
###### Nov43.htm ######

* NOV. XLIII
   DE ERGASTERIIS CONSTANTINOPOLIS, UT MILLE CENTUM ERGASTERIA MAIORIS

  ECCLESIAE EXCUSENTUR ET RELIQUA OMNIA SOLLEMNITER FUNCTIONES EXSOLVANT,

 CUIUSLIBET DOMINII SINT.

(AD537)










In nomine domini nostri Iesu Christi dei omnipotentis Imp. Caesar Flavius Iustinianus
Alamannicus Gothicus Francicus Germanicus Anticus Alanicus Uuandalicus Africanus pius
    felix inclitus victor ac triumphator semper Augustus Longino praefecto urbi.

<Praefatio> Quoniam cura est nostrae potentiae nostrorum subiectorum et
viventium et defunctorum, ut neque sepulturae eis graves sint neque damnosae his qui
 ex defuncti sunt domo, propterea et circa sepulturas eorum competentem disposuimus
 modum. Et quoniam tam Constantinus divae memoriae magnae nostrae civitatis conditor
   quam Anastasius piae memoriae eorum qui vocantur lecticarii seu decani numerum
      mensurae determinaverunt, mille centum esse decanos sive ergasteria tanta
constituentes, quatinus in nullo tempore haec susciperent adiectionem, eo quod etiam
  subiecta dispositioni divae memoriae Anastasii mensura ex unoquoque collegio sit
competentium lecticariorum, nos quidem haec firma manere volumus. Adeuntes autem qui
collegiorum sunt felicissimae nostrae huius regiae civitatis, quorum praecipue nobis
     cura est, nostram docuerunt potestatem, magnam et importabilem se sustinere
    vexationem. Sanctissimam enim maiorem ecclesiam mille centum ergasteriis frui
 functione omni liberis, quae satis sponte ipsi darent, eo quod circa commune omnium
hominum funus causa procederet; non tamen etiam reliqua portare onera posse. Plurimis
   enim ergasteriis existentibus in hac felicissima civitate commercii negotiique
diversi, non haec esse sola (mille centum dicimus) praedictae functionis excepta, sed
     multas quidem sanctissimas ecclesias, plurimos autem venerabiles xenones et
  monasteria et alias venerabiles domos, et aliquos primitus haereticos introduci,
  deinde migrantes ad orthodoxam fidem, multas quoque imperiales domos, insuper et
   iudicum et senatorum et illustrium et cubiculariorum excipi tributis, et horum
dominos sibi hinc praeparare reditus et communem rempublicam laedere, dum exceptionis
multitudine in angustiam causa concludatur, et pauci sunt qui functionem solvant, ita
  gravati tributis, et priorem sollicitudinem forte triplicem et quadruplicem, iam
autem etiam decuplam fieri, cum Anastasius divae memoriae in typo a se definito nulli
 penitus alio tributa relaxaverit circa mille centum ergasteria sanctissimae maiori
    ecclesiae occasione defunctorum exequiarum data. Ideoque et nos aestimavimus
 praecipere nostris iudicibus et cum eis beatissimo archiepiscopo felicissimae huius
 urbis in uno convenire et causam examinare et ad nos referre quae eis videntur, et
 praesenti uti ad tuam celsitudinem lege confirmante quae Anastasio piae memoriae de
    hoc placuit.

CAPUT I.
   Et sancimus mille quidem centum ergasteria omnibus modus imminuta et omni
     datione pura servari sanctissimae maiori ecclesiae occasione decanorum seu
   lecticariorum et defunctorum funeri deputata, nullo altero praeter eam decanum
  exigere valente ab haereticorum aut alia qualibet sanctissima ecclesia: sed quod
nuper a nobis ordinatum est valere, ut octingenta quidem ergasteria solvant corpora,
    trecenta vero in nummo exigantur. Quod enim hinc colligitur iam sacra nostra
 pragmatica, definivit lex ad quid competens est expendi, subrogari vero semper quod
    cadit: modus quoque secundum quem erit subrogatio ab Anastasii piae memoriae
   dispositus est iussionibus. Haec siquidem sine tributis manere et omni excepta,
      functione sancimus, neque ipsis ergasteriis neque praepositis collegiorum
     praebentibus ea quodlibet sustinentibus damnum aut tributum agnoscentibus.
    1.Reliqua vero omnia ergasteria felicissimae huius urbis quattuordecim
regionum, sive sanctissimae ecclesiae sint sive xenodochiorum sive monasteriorum sive
  orphanotrophiorum sive brephotrophiorum sive ptochiorum sive alterius cuiuscumque
     dominii, sive imperialium domuum sive iudicum aliquorum maiores aut minores
 administrationes habentium sive gloriosissimorum senatorum aut magnificentissimorum
illustrium aut spectabilium cubiculariorum sive quorundam in militiis conscriptorum,
haec omnia solvere imposita eis publica tributa, et omnia alia facere atque complere
 secundum quod competit unicuique proprii sui collegii, et exsolvere per omnia fisco
  per praepositos collegii, nullo valente privilegio huius rei gratia incumbere aut
tali quadam uti refutatione. Non enim patimur aliorum onus in alios ferri, neque sic
 crudelem iacere dispositionem, quatinus cotidie augeantur tributa et, sicut edocti
 sumus, quadrupla et quincupla et alicubi etiam decupla dentur, eo quod studium sit
 nostrae potestatis nullo novo tributo nullum gravari: novum vero erit non quod nunc
primum positum est, sed etiam quod priorem mensuram transcendit. Sed omnia sub eodem
sint statu atque fortuna, communisque sit per omnes huiusmodi sacra nostra pragmatica
sanctio (quam videlicet etiam legem vocare licet), ut omnibus securitatem largiatur.
   Non enim aliquis hoc dure habebit, nullum esse exceptum videns nisi pro funeris
defunctorum ratione mille centum ergasteria: quae lex et communissima est et omnibus
   similiter explicata hominibus.
  2.Si quis autem temptaverit refutatione qualibet uti et semetipsum levigare
 tributo, et aut non permittere inquilinos exigi suos aut patrocinium velle tribuere
 aut militare aut civile aut ecclesiasticum aut quodlibet aliud, cadat modis omnibus
 ergasterii dominio, et sit hoc publicum illi collegio assignandum. Sic enim <.....
    sed eo quod> paulatim in omnes extenduntur tributa, breve quidem erit quod ab
unoquoque datur, mediocre vero et leve et portabile ac facile quod infertur, quanto a
 pluribus collectum. Quid enim ineptius erit, viros ex propriis operantes manibus et
   pascentes uxores ac filios et aliam vitae dispensationem hinc habere compulsos
  onerare maioribus tributis, et quanto amplius per eos qui laevigantur fit, tanto
maiores inde effici passiones? et est aliquod onus infinitum, terminum nullum habere
       valens.
   3.Haec omnia prohibentes hanc sacram ponimus pragmaticam formam, et casus
   interminantes poenam omnibus similiter subiectis, si prohibuerint uniuscuiusque
     collegii praepositos legitima et antiquitus ordinata tributa percipere aut
 temptaverint tributa mutare in pensiones: sed unusquisque fruatur quidem pensionis
 inlatione, cedat autem ergasteria functionem dare consuetam atque legitimam. Sicut
  enim unusquisque sui providet, ita et nos necesse est quod commodum est et utile
 magnae huic regiae defendere civitati. Non enim aliter quae communiter utilia sunt
   procedunt, si non tali onere liberentur quae hactenus illud ferre coacta sunt.
     <Epilogus> Tua igitur gloria quae placuerunt nobis et per hanc sacram
       pragmaticam sanctionem declarata sunt ipsa servabit et qui post eandem
  administrationem susceperint et oboediens tibi officium nunc et in omne deinceps
       tempus.
   Dat. kal. Iunii CP. p. c. Belisarii v. c.



       ►Sources:Auth.XLIV;Ep. Theod. 43; Ath. 2, 11; Iul. const. XIII.



###### Nov44.htm ######
###### Nov44.htm ######

* NOV. XLIV
   DE TABELLIONIBUS UT PROTOCOLLA DIMITTANT IN CHARTIS.

      (AD536)










 Imp. Iustinianus A. Iohanni pp.

<Praefatio> Litem paulo ante audivimus praesenti legi praebentem occasionem. Ex
 persona quidem mulieris cuiusdam ferebatur documentum, litteras quidem eius non habens
 (erat enim harum ignara), completum autem a tabellione et <a> tabulario subscriptionem
   habens eius et testium ostendens praesentiam. Deinde dum quaedam dubitatio super eo
    fieret, muliere dicente non esse a se delegata quae charta loquebatur, qui litem
   audiebat, quaerebat a tabellione cognoscere negotii veritatem, denique tabellionem
 deduxit. At ille litteras recognoscere dixit completionis tabellionis, non tamen nosse
aliquid horum quae secuta sunt; nec enim sibi ab initio penitus delegatum, sed commisisse
   cuidam suorum hoc facere, neque postea venisse ad completionem, sed rursus alii hoc
commisisse. Et is quidem, qui affuit completioni, venit, nihil nec ipse dicens se nosse
 (etenim neque scriptor fuit documenti), sed solum docuit quia praesente se hoc dimissum
sit. Nec cui ab initio delegatum est inventus est: unde, nisi per testes iudex valuisset
  agnoscere causam, pure periculum patiebatur undique negotii cadendi notitia. Et illud
 quidem competentem meruit examinationem atque decretum:

CAPUT I.
nos autem credimus oportere universis auxiliari et communem in omnibus facere legem,
quatenus praepositis operi tabellionum ipsis per se omnibus modis iniungatur documentum,
    et dum dimittitur intersint, et non aliter imponatur chartae completio nisi haec
 gerantur: ut habeant unde sciant negotium et interrogati a iudicibus possint quae sunt
   subsecuta cognoscere et respondere, maxime quando litteras sunt ignorantes qui haec
iniungunt, quibus facilis est et inconvincibilis denegatio horum quae pro veritate secuta
sunt.
1.Ut igitur omnia haec prohibeamus, propterea praesentem scripsimus legem, et haec
 custodiri modis omnibus volumus a tabellionibus, sive in ipsa felicissima civitate sive
 in provinciis sint; scientibus quia, si praeter haec aliquid egerint, cadent omni modo
   his quae vocantur stationibus, et qui ab eis dirigitur ad iniungendum documentum et
  interest, ipse dominus super stationis auctoritate erit; et mutabitur causa, et ille
 quidem de cetero hoc obtinebit officium in statione, quale qui in ea primatum tenebat,
 ille vero cadet ea aut unus erit ministrantium illi. Quoniam ille quidem dedignatus est
   hoc agere quod erat concessum ei, ille vero secundum illius voluntatem hoc egerit,
propterea nos hanc intulimus eis poenam, ut ob timorem fiant circa documenta et iusti et
      cautiores, et non propter suam requiem et delicias alienas corrumpant vitas.
2.Si vero indignus forte sit potestatem stationis suscipere is cui documentum extra
 ea, quae a nobis disposita sunt per praesentem legem, iniungitur, tabellio quidem cadet
omnibus modis hac causa, alter vero pro eo constituatur; nihil omnino damnificando ex hoc
stationis domino, quicumque fuerit extraneorum et non ipse tabellio, neque cadente lucris
 exinde venientibus, sed illo solo qui talia perpetravit et dedignatus est suum complere
opus primatu cadente, omnibus quidem aliis super stationis iure integris dominis eius ab
  ipsis tabellionibus qui talia peccaverunt servandis.
 3.Et non fingant tabelliones occasiones, per aegritudinem forte descendentes aut
occupationes huiusmodi. Licebit enim eis, si quid tale fuerit, evocare eos qui contrahunt
  et per se causam complere; proinde haec quae contingunt raro non impedimentum facient
universis, eo quod nihil inter homines sic est indubitatum, ut non possit, licet aliquid
sit valde iustissimum, tamen suscipere quandam sollicitam dubitationem: sed nec quaestus
 eorum minores fieri per hoc propter contrahentium frequentiam occasionem habentes, cum
     melius sit pauca agere caute quam multis interesse periculose.
   4.Ut tamen non vehementer eis dura lex esse videatur, nos conicientes humanam
    naturam mediocres ei etiam leges nostras ponimus. Propter tales enim eorum forte
dubitationes damus eis licentiam singulis unum ad hoc constituere gestis apud clarissimum
 magistrum census felicissimae civitatis sollemniter celebratis, et licentiam ei dare ut
    delegentur ei ab his qui veniunt ad eius stationem [et] documenta et dimissis eis
interesse, et nulli omnino alteri in statione existenti licentiam esse ut aut delegentur
 ei initium aut cum dimittuntur intersit, nisi tabellioni qui auctoritatem habet aut qui
 ab eo ad hoc statutus est. Si vero praeter haec fiat et alter delegetur, tunc subiaceat
 poenae tabellio qui auctoritatem habet a nobis dudum definitam, ipsis tamen documentis
propter utilitatem contrahentium non infirmandis. Novimus enim quia metu legis de cetero
    et ipsi custodient quae a nobis decreta sunt, et documenta sub cautela iacebunt.

CAPUT II.
    Illud quoque praesenti adicimus legi, ut tabelliones non in alia charta pura
   scribant documenta nisi in illa quae initio (quod vocatur protocollum) per tempora
 gloriosissimi comitis sacrarum nostrarum largitionum habet appellationem et tempus quo
charta facta est et quaecumque in talibus scribuntur, et ut protocollum non incidant, sed
insertum relinquant. Novimus enim multas falsitates ex talibus chartis ostensas et prius
 et nunc: ideoque licet aliqua sit charta (nam et hoc scimus) habens protocollum non ita
    conscriptum, sed aliam quandam scripturam gerens, neque illam suscipiant tamquam
   adulteram et ad talia non opportunam, sed in sola tali charta qualem dudum diximus
 documenta scribant. Haec itaque quae de qualitate talium chartarum a nobis decreta sunt
<et> de incisione eorum quae vocantur protocolla valere in hac felicissima solum civitate
 volumus, ubi plurima quidem contrahentium multitudo, multa quoque chartarum abundantia
   est, et licet legali modo negotiis uti et non dare occasionem quibusdam falsitatem
committere, cui se obnoxios existere demonstrabunt qui praeter haec agere praesumpserint.
<Epilogus> Quae igitur placuerunt nobis et per hanc sacram declarata sunt legem, tua
      celsitudo operi effectuique tradere festinet.
     Dat. XVIIII. kal. Septemb. CP. post cons. Belisarii v. c.



 ►Sources:Auth.XLV; Coll.IV, tit.7;Ep. Theod. 44; Ath. 14, 1; Iul. const. XL.



###### Nov45.htm ######
###### Nov45.htm ######

* NOV. XLV
  UT HAERETICI CURIALES ET MUNIA IMPLEANT ET OMNES FUNCTIONES EXHIBEANT,

PRIVILEGIIS AUTEM NON FRUANTUR. ET DE TESTIBUS HAERETICIS

     ET UT DE CURIALI FORTUNA TESTIMONIUM PERHIBEANT.

(AD537)










       Imp. Iustinianus Aug. Iohanni pp. secundo.

<Praefatio> Verbo nobis tua retulit eminentia, quosdam inter curiales esse
 Iudaeos forte aut Samaritas aut Montanistas aut aliter respuendos homines, quibus
 nondum hactenus recta et immaculata fides illuxit, sed in tenebris sedent animarum
 vera non sentientes sacramenta: et quoniam haereticos odio habemus, putant per eam
  occasionem liberi curialium esse functionum et quae competunt his declinare. Nos
 igitur mirati sumus, si sapientia et acumen tuum tales eorum pertulit rationes, et
 non repente talia dicentes dilacerasti. Si enim homines quidam sunt qui putant per
 novissimam absurditatem illa promereri se praemia quae solis maximis dignitatibus
   reservavimus, quis non eorum habeat exosam vecordiam et stultitiam? Quapropter
curiam exerceant huiusmodi omnes etiam nimis ingemiscentes et curialibus subiaceant
 functionibus, sicut etiam officialibus, ut dudum sancitum est, et nulla religio ab
 huiusmodi eos excipiat fortuna (hoc enim neque antiquarum quarumlibet legum neque
    novellarum est), indigni tamen curiali sint honore. Et quoniam leges plurima
  praebent curialibus privilegia, et ut non caedantur et non exhibeantur neque ad
  aliam deducantur provinciam et alia plurima, horum nullo fruantur, sed quicquid
 scriptum est de curialibus quod non confert privilegium, hoc etiam. in his valeat,
et compleant corporalia et pecuniaria munia, et nulla ab his eripiat eos lex; honore
vero fruantur nullo, sed sint in turpitudine fortunae, in qua et animam volunt esse.
   Sic igitur eis de hoc dispone.

CAPUT I.
Illud quoque nuntiasti nobis dignum quaestione tibi natum. Quia enim haereticos
 testimonium perhibere prohibuimus, ut quando orthodoxi inter alterutros litigant,
dantes eis per nostram constitutionem, si quidem inter alterutros misceantur illi et
   litigent et uterque haereticus sit et actor et reus, posse testimonium <dari>,
dignis adinvicem existentibus et litigantibus et testimonium perhibentibus; si vero
  rursus haereticus sit et orthodoxus, contra haereticos quidem etiam valde posse
  testimonium dari pro orthodoxo, adversus orthodoxum autem nequaquam; orthodoxis
quoque existentibus litigatoribus nullum esse penitus accessum illis ad testimonium
 ..... ex genere aut etiam aliter quodam modo scientibus eorum fortunam: et quoniam
  lex suspendit super orthodoxis testimonia haereticorum, propterea iudices pigere
 haec admittere: cum utique vanum metuant timorem qui huiusmodi repudiant suscipere
 testimonium. Primum etenim pro orthodoxis fiunt (hoc autem leges agere haereticos
  non prohibent), deinde si existentes curiales contra fortunam reluctantes trahit
  quisquam ad curiam et haereticos ad testimonium, quomodo non hoc pro nostra agit
 republica? ut sit respublica litigantium quidem orthodoxa, et maxime ex quo nos ei
   dedit deus imperare, qui autem super hoc testantur, pro orthodoxis perhibeant
  testimonium. Conversatio enim nostra recta est et iam plena orthodoxa fide, omni
      alia haeresi merito constituta sub odio.
 <Epilogus> Et hoc igitur tua eminentia custodiat nostram cognoscens mentem et
 quod reipublicae expedit commemorans et sciens per omnia, quia illa nobis et agere
   et sancire studii est quaecumque nostrae prosint reipublicae.
  Dat. kal. Sept. CP. imp. Iustiniani pp. Aug. anno XI. p. c. Belisarii v. c.



►Sources:Auth.LII;Ep. Theod. 45; Ath. 8, 2; Iul. const. XLI.



###### Nov46.htm ######
###### Nov46.htm ######

* NOV. XLVI
   DE ECCLESIASTICARUM IMMOBILIUM RERUM ALIENATIONE ET SOLUTIONE.

   (AD537)

=






=

  Imp. Iustinianus Aug. Iohanni pp. secundo.

<Praefatio>Et circa leges studium et alia omnia nobis ideo cotidie cum labore
aguntur, ut utilitatem nostris subiectis inveniamus, quod effusum quidem et inmensum est
removentes, quod autem optimum et metitum subrogantes. Et saepe quoque ex studio propter
    priorem inmensitatem etiam ultra mensuram legem constrinximus, ut quod primitus
effluebat retinentes ita aequalitatem de cetero introduceremus. Nuper igitur scripsimus
 legem sanctissimis ecclesiis omnibus et monasteriis et reliquis venerabilibus domibus,
  nullam eis esse rerum immobilium alienationis licentiam permittentem. Videbamus enim
   causam effusam, et paulatim ad alios ecclesiasticas migrantes possessiones, neque
  pretiis solutis dignis neque opere inevitabili inminente alienatis, sed etiam contra
positas iam leges decies milies circumventiones factas. Quocirca primam perimentes viam
omnibus similiter inaccessibilem contra eas fecimus circumventionem. Sed hinc plerumque
 quidem sanctissimarum ecclesiarum aliarumque venerabilium domuum utilitatem habuerunt
  possessiones nullo has minuere praesumente, occurrit tamen aliquid etiam difficile:
   debita enim aut longo tempore constituta aut etiam postea ex quadam necessitate et
   maxime per fiscales occasiones eis accedentia ad alienationis necessitatem sacras
  perduxerunt domos. Mobili enim non extante substantia sufficienti periclitabantur in
novissimam venire necessitatem harum praesules, neque vendere potentes neque undo debita
solverent valentes. Sed pro talibus quidem debitis posse pro solutione creditoribus dare
 possessiones ecclesiasticas, tamen cum competenti subtilitate et observatione facienda
 solutione, iam saepe permisimus, sicut neque palam hoc nostra prius perimimus lege. Si
 vero non privatus aliquis est creditor, sed imminet fiscus et exiget debita, est autem
  inopia pecuniarum, accipere vero immobilem possessionem inpossibile est fiscum, hic
    relaxare aliquid subtilitatis legis competere iudicavimus, et si qua necessitas
 huiusmodi fiat, etiam alienationem sinere perspeximus.

CAPUT I.
Sancimus igitur, si sanctarum aliquis ecclesiarum aut reliquarum colendarum domuum
fiscales debeat functiones et unde faciat horum redditionem non habeat, convenire omnes
  in unum et qui ex clero sunt et deo amabilem episcopum et eius civitatis insuper et
metropoleos, et sacris propositis eloquiis causam examinari, et si non apparuerit ullus
quaestus citra alienationem immobilis rei valens solvere fiscale debitum, tunc licentiam
eis esse, sententia tali procedente et decreto celebrato apud provinciae iudicem, etiam
possessiones immobiles contingere et eas alienare ad solutionem debiti, ementibus quidem
 in fiscum solventibus et desuscepta inde percipientibus et subeuntibus fiscale debitum
     et cautelam inde habentibus et nihil metuentibus primitus positam legem .....
constitutis, et fiscalibus desusceptis insinuatis inter monumenta gestorum, deponentibus
 his qui fecerunt ea, ut et apud sanctissimas ecclesias salventur clara desuscepta, eo
  quod et fiscalia soluta sint tributa et omnia secundum nostram gesta sint legem: non
potentibus aliquibus fingere fiscale debitum et ita ad alienationes immobilium accedere.
Ideo enim et decreti factionem permisimus, ut et fiscale debitum testimonio pandatur et
ex quantis descendit temporibus et quoniam non pecuniis solutum est, sed in necessitatem
 alienationis venit, ut veritas undique protestata sit, omnibus coram sacris evangeliis
agendis: scientibus et episcopis et clericis et aliis omnibus, quia deus respiciet quae
geruntur ab eis, et si quid egerint per dolum aut lucrum aut machinationem, hoc in suis
       recipient animabus viventes ac morientes.

CAPUT II.
    Si vero privatus aliquis creditor fuerit, possit secundum pro soluto schema
  accipere immobiles possessiones, hic quoque decreto faciendo et pro mensura verorum
debitorum assignandis eis possessionibus; si vero debitum fiscale fuerit, potentibus eis
ad alienationem immobilium accedere secundum priorem observationem, ut nihil desit neque
subtilitatis neque communis utilitatis.

CAPUT III.
  His autem universis sanctissimam maiorem ecclesiam felicis huius urbis et eius
confinia et orationum domos quarum ipsa curam suscepit omnibus excepimus modis, quae iam
de hoc sancita sunt a nobis in sua virtute durantibus. Si autem et aliqua monasteria sub
eadem sanctissima maiore ecclesia sunt, nec ea sub praesentem facimus legem, forinsecus
 provinciis eam constituentes solum, in quibus multa quaedam est inopia pecuniarum, per
 quam sanctissimae ecclesiae solvere per pecunias debita non valuerint.
   <Epilogus> Tua igitur celsitudo quae placuerunt nobis cognoscens secundum hoc
  procedere super sacris rebus alienationes custodiat.
   Dat. XVIII. kal.Sept. CP. p. c. Belisarii v. c. anno secundo.

=

►Sources:Auth.XLVI; Coll.V, tit.1;Ep. Theod. 46; Ath. 2, 8; Iul. const. XIV.

=

###### Nov47.htm ######
###### Nov47.htm ######

* NOV. XLVII
UT PRAEPONATUR IMPERATORIS NOMEN DOCUMENTIS,

   ET UT LATINIS LITTERIS APERTIUS TEMPORA PERSCRIBANTUR.

       (AD537)

=






=

    Imp. Iustinianus Aug. Iohanni pp. secundo.

<Praefatio>Illud omnium esse honestius putandum documentum et gesta et quod omnino
  pro temporis memoria hominibus adinventum est, quod ipsa quoque commemoratione ornatur
imperii. Consules etenim et indictiones et quodquod indicium temporum omnino est apud nos,
  sunt quidem forsan et haec significativa horum quae volunt, non tamen nos aliquid horum
  perimimus, sed maiorem adiectionem eis inponimus, ut ex maioribus et perfectioribus eis
   temporum designetur cursus. Si quis enim respexerit ad vetustissima omnium et antiqua
  reipublicae, Aeneas nobis Troianus rex reipublicae princeps est nosque Aeneadae ab illo
vocamur; sive quis etiam ad secunda principia respexerit, ex quo pure Romanorum nomen apud
    homines coruscavit, reges eam constituerunt Romulus et Numa, ille quidem civitatem
aedificans, ille autem eam legibus ordinans et exornans; sive etiam tertia principia sumat
quilibet imperii, Caesarem maximum et Augustum pium et ita rempublicam nobis inveniet hanc
    quae nunc est valentem, sitque immortalis ab illis procedens. Erit ergo absurdum in
   documentis et his quae in iudiciis aguntur et absolute in omnibus, in quibus memoria
     quaedam fit temporum, non imperium his praeponi.

CAPUT I.
  Unde sancimus et eos quicumque gestis ministrant, sive in iudiciis sive ubicumque
conficiuntur acta, et tabelliones qui omnino qualibet forma documenta conscribunt <sive> in
   hac magna civitate sive in aliis gentibus, quibus nos praesidere dedit deus, hoc modo
   incipere in documentis: &quot;Imperii illius sacratissimi Augusti et imperatoris anno
 toto&quot;, et post illa inferre consulis appellationem qui illo anno est, et tertio loco
 indictionem, mensem et diem. Sic enim per omnia tempus servabitur, et pro imperii memoria
 atque consulatus ordine et reliqua observatione interposita documentis inadulterata haec
   valde constituuntur.
 1.Si qua vero apud Orientis habitatores aut alios homines observatio custodiatur in
  civitatum temporibus, neque huic invidemus: sed praescribatur quidem imperium, sequatur
vero, sicuti dictum est, consul et indictio atque mensis et dies, secundum quam geruntur et
 scribuntur quae aguntur, et tunc inferatur etiam civitatis omnibus modis annus. Nos enim
auferimus quidem priorum nihil, imperiali vero additamento causam augemus. Et incohetur mox
 auctore deo a procedente prima indictione, ita quodammodo eis scribentibus: &quot;Imperii
  Iustiniani sacratissimi Augusti et imperatoris anno undecimo et post consulatum Flavii
 Belisarii viri clarissimi anno secundo, toto kalendas.&quot; Sicque in omnibus nominentur
 imperii anni et nostri, in quantum eos deus elongaverit, et de cetero imperatorum. Palam
namque est quia nunc quidem annum undecimum nostri scribunt imperii, incohante vero Aprile
mense et prima die, in qua nos deus Romanorum superposuit rebus, duodecimum annum scribent,
 et ita de cetero, donec nostrum deus imperium extenderit: ut nobis etiam haec causa super
leges et harum celebrationem continue maneat immortalis, dum memoria imperii omnibus simul
   interfuerit causis atque temporibus.

CAPUT II.
Illud quoque adicimus: quoniam hi qui tempus in iudiciis designant, cum incertis illis
  et antiquis litteris hoc declarant, observetur in omni iudicio, ut post illas litteras
 antiquitatis alias subdant, id est has communes et omnibus notas et quae legi ab omnibus
  facile possint et significare gestorum tempus: ut non fatigentur requirentes id tempus,
deinde errantes expectent, donec hominem quemcumque comperiant litteras illas pro veritate
 lecturum. Sed si quidem reliqua etiam post praescriptionem incertarum litterarum graecae
sint vocis, graecis litteris subdi tempus; si vero latinus quidam totius chartae consistat
ordo, latinis quidem perscribatur tempus, interpositis illis incertis elementis, clariorem
 tamen ordinem habentibus litteris, quas liceat omnibus legere omnino syllabarum latinarum
      <non> ignaris.
  <Epilogus>Tua igitur eminentia quae placuerunt nobis et per hanc sacram declarata
 sunt legem, et in hac maxima civitate et in provinciis universis quibus praeest manifesta
constituat, ut nullus praesumat aliter numerare tempus aut aliud agere, sed ita sicut dudum
       decrevimus.
 Dat. pridie kal Septemb. CP. imp. Iustiniani pp. Aug. anno XI. p. c. Belisarii v. c.
anno secundo indictione I.

=

►Sources:Auth.XLVIII; Coll.V, tit.3;Ep. Theod. 47; Ath. 14, 2; Iul. const. XLII.

=

###### Nov48.htm ######
###### Nov48.htm ######

* NOV. XLVIII
      DE IUREIURANDO MORIENTIS PROPTER MENSURAM SUAE SUBSTANTIAE.

    (AD537)










   Imp. Iustinianus Aug. Iohanni pp. secundo.

<Praefatio>Semper hanc unam habemus intentionem dispositiones morientium esse
   firmas, nisi resultent legi et aperte contrariae sint his quae illi placent. Scimus
   igitur motum et annuntiatum nobis, quia cum testaretur quidam, cum iureiurando suam
  substantiam omnem dixit et quia hanc solam reliquit suis heredibus, aliqui vero eorum
 heredum ad haec resultant, non iuste facientes, quia substantiae quidem illius heredes
     fiunt et in hoc adquiescunt his quae ab eo disposita sunt, quae vero dixit cum
  iureiurando, haec nequaquam rata manere neque custodire ea secundum competentem modum
 volunt; cum utique nostris videtur legibus unam quodammodo esse personam heredis et qui
  in eum transmittet hereditatem, ideoque nullus eundem sibimet dixit reluctari et quod
dixit atque iuravit tutum esse, hoc nolle valere, sed contra proprios reluctari sermones.

CAPUT I.
 Sancimus igitur, si quis descriptionem faciens sive propria manu sive per alterius
    quidem scriptam, a se autem subscriptam, aut in suis testamentis substantiae suae
     mensuram faciat manifestam, heredibus forte aliis quidem absentibus aliis vero
 praesentibus aut etiam omnibus praesentibus, non licere heredibus contra haec resultare
neque dicere quia aliquis heredum celavit res extra ea quae dicta sunt a defuncto. Sed si
 quidem iusiurandum moriens praebuerit et iuraverit secundum sua testamenta, quia nihil
est aliud ei praeter haec, hoc amplecti heredes, sive filii sive etiam extranei sint, et
   neque tergiversari neque calumniari suos coheredes, neque ob hoc servos quaerere ad
      tormenta deducere et alia similia discutere et perscrutari, quae solius sunt
 contentionis, alterius autem penitus nullius, utpote dum substantia videatur tanta esse
    quantam testator iurans hanc solam apud heredes invenire voluit.
1.Sed haec quidem inter heredes, qui curiosi videntur in defuncti esse substantia,
valere volumus, non tamen hoc ratum esse et inter creditores, eo quod nostris declaratum
 est legibus, quaecumque quilibet pro se dixerit aut scripserit, haec nihil ei prodesse
  neque creditoribus praeiudicare. Sed illis licentia sit omnia perscrutari quo volunt
modo, heredes autem contentos esse his quae a testatore dicta sunt. Sitque poena negotii
    inter heredes, ut qui adversatur his quae relicta sunt ei non possit omnino frui,
 necessitate imminente aut oboedire omnibus aut universa contemnere, et non haec quidem
eligere his vero resultare, sed defuncti voluntatem ab eius successoribus ita servari, ut
in nullo ei contradici praesumatur. His valentibus in reliquo tempore universo et in omni
   negotio nondum moto in iudicio neque iudiciali sententia aut amicali interventione
       transacto.
 <Epilogus>Tua igitur eminentia quae placuerunt nobis et per hanc sacram declarata
  sunt legem cognoscens sollemniter per programmata propria manifesta faciat universis.
   Dat. x. kal. Septemb. CP. p. c. Belisarii v. c. anno secundo.



   ►Sources:Auth.XLVII; Coll.V, tit.2;Ep. Theod. 48; Ath. 9, 4; Iul. const.
 XLIII.



###### Nov49.htm ######
###### Nov49.htm ######

* NOV. XLIX
      DE HIS QUI INGREDIUNTUR AD APPELLATIONEM,

  ET QUANDO PER SCRIPTURAM MANUS PROPRIAE FIAT COLLATIO LITTERARUM,

  ET DE IUREIURANDO DILATIONIS UT CONIUNGATUR IURIIURANDO CALUMNIAE.

    (AD537)










    Imp. Iustinianus Aug. Iohanni pp. secundo.

<Praefatio>Volubile hoc et humanum et quod manere in idem numquam valens, sed fit
 quidem semper, manens autem numquam, et legislationibus introducit aliquem tumultum, et
    quae videntur habere se recte et firme posita iudicantur, sed et ea quae subtilium
 observatione cauta sunt, plerumque turbavit emergentium varietas causarum. Scimus enim,
quia dudum correximus quod male et dolose circa appellationes agebatur, quia hoc solo, ut
 cognitionem introducerent in iudicium, appellantes contenti et personam facientes firmam
  aut per unam partem aut etiam per cognitionem (hoc enim indifferens est), relinquebant
 causam, et victori omnino erat inexplicabilis victoria non valenti neque his quae erant
iudicata frui propter appellationem neque appellationem examinari posse propter absentiam
      appellantis.
   1.Haec nos dudum sancientes correximus, annum quidem deputantes appellationem
  offerenti, sive ipsi secundum se ingredienti sive communiter, quatenus intra hoc litem
exequatur et mereatur quae iusta sunt et non relinquat ea sino provisione, deinde propter
   clementiam, si per occasionem iudicis appellatio prolongetur aut per aliam quamlibet
causam inevitabilem, etiam alium adicientes annum, post quem nisi litem compleverint ratam
   manere victori sententiam sancimus. Haec itaque placuerunt nobis et in communi lege
 conscripta sunt, et obtinere legem hanc volumus et illius observationem.
 2.Sed plurimi interpellaverunt nos dicentes se quidem denuntiasse appellantibus et
voluisse litem examinari, non tamen ab ipsis iudicibus impetrare valuisse propter quasdam
 forsan inevitabiles occupationes; alii vero etiam ventorum inmensitatem accusaverunt et
  quia navigare non licuisset de provincia contrariis flantibus ventis, per terram vero
venire non valentes propter inopiam, aut certe quia in insula commanentes aliter nisi per
  mare venire non poterant, et propterea non valuerunt examinare usque ad finem negotium
 neque secundo anno, et quidam tempestatum acerbitatem, alii langorem inevitabilem: quae
 omnia ex ipsis agnoscimus rebus nobis insinuatis. Unde nos haec iuste moverunt et legem
transcendere nolentes et his qui per talem quandam fortunae circumventionem laeduntur dare
 praesidium possibile cupientes. Quid ergo agere oportebat nisi ad legem aliam respicere,
quae digne causam iuvaret?

CAPUT I.
 Observatio siquidem reliqua praedictae legis nostrae, sicuti praediximus, per omnia
  custodiatur; si vero pro veritate inevitabile, quiddam evenerit, et qui appellationis
  litem exequatur non observet et licet ingressum et fatalem fecerit non occurrerit, et
 periclitetur biennii comprehendi tempus, tunc victori confirmari sententiam (quod etiam
  prior nostra dicit lex), sed cum quadam subdivisione, quam in praesenti adicimus. Quia
 enim victores iuvimus inmensitatem temporis figentes his qui appellationem quidem et per
fatalem ingrediuntur, non tamen ulterius examinationem subire volunt, aut etiam in mediis
certaminibus relinquunt eam, propterea parvo quodam victores minuentes considerabimus bene
 forte quod decet. Volumus etenim eum qui vicit causam, si voluerit pro veritate firmari
sententiam, non ex circumventione nec ex tempore quodam, sed ex ipsa rerum veritate etiam
     deserente eo qui appellationem optulit ingredi et hoc ipsum accusare et quaerere
   desertorem, et sive invenire eum valuerit sive ille non appareat, suas allegationes
 deducere ad medium, quippe biennio instante, ad finem tamen, ita ut unus forte supersit
negotio mensis; et si quidem superior apparuerit, firmam esse sententiam, si vero inferior
     circa certamina, etiam eo qui appellationem optulit et fatalem ingressus est non
  observante causa suscipiat ex iure decretum: illo tantummodo adiecto ut, sive optineat
causam is qui etiam prius vicit sive circa eam minor inveniatur, expensas ei medis omnibus
    post appellationis ingressum factas desertor praestet. Sive namque optineat causam
occasione expensarum, secundum hoc ipsum quod etiam vincit recte iustum est etiam expensas
   accipere, sive minor inveniatur, eo quod omnino ille deseruit et contigit eum etiam
deserentem vincere, expensas quidem praestet, sententia vero fruatur gratias agens deo et
praesenti legi ita iustitiam sibi servanti et tantummodo in expensas damnificanti, quibus
non lex, sed ipse <se> absens damnificavit. Si vero neuter occurrerit, neque victor neque
 victus, qui etiam secundum fatalem ingressus postea deseruit, sententia victores maneat
firma, omnibus reliquis super appellationibus scriptis legibus <firmis> existentibus et in
  spatiis temporum et in aliis. Hanc enim legem specialiter super his qui post ingressum
  fatalis factum deserunt ponimus, nihil aliarum legum aut temporum appellativorum neque
      perimentes neque permutantes, firmas igitur eas etiam per hanc ponentes legem.
 1.Illud quoque determinare optimum est, si quidem victores contigit iam sententiam
  promereri firmas declarantem eorum victorias, his eos frui (nihil enim eorum quae iam
    determinata sunt commovemus); si vero hactenus pendent, biennio instante et nondum
  transacto, nondum decreto firmatae, etiam istae eandem mereantur examinationem, et ita
    potiantur victores sententiis, si eas recte habere monstraverint.

CAPUT II.
 Illud etiam iudicavimus huic oportere adici legi. Quia enim dudum scripsimus legem
 volentem ex propriae manus scriptura nullam fieri comparationem, sed ex solis documentis
 publice celebratis, videmus autem causarum experimentum egere competenti correctione in
lege, et hoc ex ipso litigantium invenimus experimento, emendare eam secundum hoc volumus
  schema. Crebro namque proferens quidam cuiusdam manus documentum et ex ea faciens aut
     conventionem aut suarum allegationum probationem, cum eiusdem manus adversa pars
     protulisset litteras et legitimam probationem exinde vellet fieri ex quibus ipse
   adversarius illud optulerat, ille utebatur lege quia oporteret ex publice confectis
documentis fieri comparationem et non ex aliis quae a quoquam scribuntur.
1.Sancimus, si quando aliquid tale contigerit et quispiam voluerit secundum eas quae
 ab adversario prolatae sunt litteras fieri examinationem, non accusetur hoc tamquam non
recte sit factum. Cui enim ipse credidit et quod protalit [is contra quem] et ex quo suas
    affirmat allegationes, hoc non accuset [accusandum] neque prohibeat comparationem
litterarum ad eum fieri, licet contingat esse documentum manu cuiuscumque conscriptum. Non
enim ipse sibi resistit et quae affirmavit haec accusabit.
 2.Si vero etiam ex publicis archivis proferatur charta, veluti desusceptum mensae
  gloriosissimorum praefectorum (novimus enim etiam aliquid tale quaesitum), et quod ex
     publicis profertur et publicum habet testimonium etiam hoc susceptibile esse ad
 collationes manuum ponimus. Ubique enim falsitatis peccatum odio habentes et iusiurandum
praebere discutientes [eximentes] litteras sancivimus et ex publicis solummodo documentis
  comparationem permisimus. Quapropter valeat per omnia lex illa, praesenti subdivisione
   delata ei, iureiurando tamen comparantium modis omnibus perhibendo.

CAPUT III.
  Quia igitur nos pro reverentia litigantium volumus mox in principio litis iurare
   litigantes, actores quidem quia non calumniantes inferant lites, fugientes vero quia
 credunt satisfactionem competenter se facere et non causa contentionis, et hanc communem
  posuimus legem contra omnem personam modia omnibus hoc nulli concedentes; illud quoque
 adicimus, ut si quis probationem petierit quemquam suorum sermonum aut litterarum, iuret
  prius, quia non dilationis causa hoc agit (multi namque sola iniuriae causa, et maxime
super nobilibus mulieribus, sive litterarum probatio obiciatur sive alia quaelibet causa,
   ad iusiurandum hoc concurrunt, ut in uno negotio frequenter iusiurandum praebeatur):
1.sancimus hanc perimentes iniuriam et nolentes crebro in eodem negotio iusiurandum
praeberi, <ut> utraque pars, dum una quidem de calumnia sacramentum praebuerit, alia vero
quia iustam putans reluctationem esse litis, adiciat quia in tota lite, sicubi quaesierit
 probationes adversarium suum, non per occasionem dilationis hoc facit, sed pro veritate
   necessariam sibi a suo adversario exhibendam putans probationem. Et si hoc iuraverit
 sacramentum, nequaquam penitus, licet crebro requirendae sint probationes, ab alterutra
   parte expeti sacramentum, sed dari probationes et non crebro cogi quendam sacramenta
subire, generaliter semel huiusmodi sacramento perhibito.
 <Epilogus> Quae igitur visa sunt nobis et per hanc sacram declarata sunt legem, tua
 celsitudo omnibus faciat manifesta edictis a se directis, ut omnes agnoscant quae nobis
      sunt placita.
   Dat. X. kal. Septembres CP. p. c. Belisari v. c. anno secundo.



►Sources:Auth.LVIII; Coll.V, tit.11;Ep. Theod. 49; Ath. 7, 3; Iul. const. XLIV.



###### Nov50.htm ######
###### Nov50.htm ######
* NOV. L
  APPELLATIONES EX QUINQUE PROVINCIIS CARIA ET CYPRO CYCLADIBUS INSULIS

    ET MYSIA ET SCYTHIA APUD QUEM OPORTEAT EXAMINARI.

       (AD 537)

=






=

  Imp. Iustinianus Aug. Bono quaestori Iustiniano exercitus.
  Scimus pridem sacram facientes constitutionem, secundum quam tuae gloriae
tradidimus quinque has provincias, Cariam et Cyprum et in circuitu positas insulas,
 insuper et Mysiam ac Scythiam, ad constituendum eas sub tua gloria, adicientes et
sub appellatione factas causas per memoratas provincias nequaquam ad gloriosissimos
nostros praefectos, sed ad tuam remitti magnificentiam. Quia igitur multi adierunt
     nos ex Caria et Rodo et Cypro difficultatem patientes et dicentes cogi se
     frequenter hiemis tempore venire ad Scythiam et Mysiam, ubi degis, et ibi
appellationes forte neque pro magnis pecuniis exerceri, et periclitari etiam maria
    transeuntes longa et venire ad provincias a barbaris inquietatas, propterea
  perspeximus hanc legem scribere ad tuam gloriam: ut ex Scythia quidem et Mysia
  causas tamquam ex vicinis existentes tua celsitudo secundum se audiat, aliarum
  vero, hoc est ex Caria et praedictis insulis et Cypro (si ab initio ipsae apud
 gloriosissimos nostros praefectos exercebantur, ex sacra iussione nostra traditae
  provinciae iudici), si quidem affueris huic regiae civitati, etiam eas apud te
 moveri et examinari una cum gloriosissimo quaestore sacri nostri palatii in sacro
    auditorio, sicut super appellationibus posita lex explanat;
 1.si autem ipse in Mysia et Scythia commoraris, locum implenti tuum in hac
     felici civitate deferri appellationes, omnino tamen residente eo una cum
   gloriosissimo nostro quaestore audire negotium secundum talium examinationum
 schema, et non homines sustinere praedictas difficultates, sed ab eis communiter
secundum quod prius a nobis dictum est iudicari, eo quod placuit nobis ita ordinare
  legem, ut cum plurima et maiori subtilitate et auctoritate negotia exerceantur.
 2.Si vero ipse dederis iudicem in memoratis superius provinciis, qui locum
   optineat tuum in civitate felicissima audiet, secundum quod et gloriosissimis
  praefectis solitum est. Si vero incohari apud tuam gloriam contingat litem hic
 forsan inventam, deinde in medio propter militares expensas proficisci, eam sine
  dilatione compleri apud eum qui tuum optinet locum, sicut eam ipse audiebas. Si
    autem ab initio non apud gloriosissimos praefectos appellatio ex aliquibus
  provinciis remittebatur, sed in aliud forum, antiquitatem penitus non novamus.
  <Epilogus> Quae igitur placuerunt nobis et per hanc sacram declarata sunt
 legem, tua gloria operi effectuique contradere et in perpetuum servare festinet.
 Dat. kal. Sept. CP. imp. Iustiniani pp. Aug. anno XI. p. c. Belisarii v. c.
   anno secundo.

=

►Sources:Auth. XLIX;Ep. Theod.50; Ath. 7, 4.

=

###### Nov51.htm ######
###### Nov51.htm ######

* NOV. LI
    SCENICAS NON SOLUM SI FIDEIUSSOREM PRAESTENT,

       SED ETIAM SI IUSIURANDUM DENT, SINE PERICULO DISCEDERE.

    (AD537)

=






=

 Imp. Iustinianus Aug. Iohanni pp. secundo.

<Praefatio>Novimus pridem facientes legem interdicentem nulli licentiam esse
    <in> scena detentas mulieres fideiussores exigere, quia observabunt et impiam
   complebunt operationem paenitentiae tempus non habentes, et poenas interminantes
  novissimas his qui tales fideiussiones exigunt, insuper et ipsos fideiussores sine
       obligatione recedere et nullam inferri eis necessitatem personarum harum
    praesentationis. Sed in praesenti comperimus crudelem quandam et inportabilem
   calumniam contra studendam a nobis fieri castitatem. Quia enim eos fideiussorem
  accipere prohibuimus, invenisse illos aliam viam ad impietatem deducentem maiorem:
     iusiurandum enim eas exigere, quia numquam ab impia illa et turpi operatione
cessabunt, mulieres autem existentes miseras et sic male seductas pie agere se putare,
si impie egerint, et ut custodiant iusiurandum propterea suam prostituere castitatem:
    cum oporteret agnoscere quia huiusmodi transgressiones magis placent deo quam
  iurisiurandi observationes. Non enim si quis ab aliquo iusiurandum acceperit, quia
  occidet forsan aut adulterabitur aut aliquid aget tale illicitum, oportet servari
iusiurandum, utpote cum sit ita turpe et illicitum et ad perditionem deducens. Ideoque
 liceat mulieri, licet huiusmodi iusiurandum iuraverit, recedere a iurisiurandi huius
amaritudine et caste vivere sine periculo, magis autem deo amabiliter, poena periurii
       (si qua omnino est poena) contra eum qui iusiurandum exigit convertenda.

CAPUT I.
   Unde etiam nos repente inferimus X. librarum auri poenam exigentes eum qui
  praesumpserit omnino tale iusiurandum accipere. Et hanc scilicet quantitatem ipsi
    infelici dari mulieri sancimus ad reliquam bonae figurae vitam, exigendam per
   administrationem provincialem et dandam ei; sciente iudice quia. si neglexerit,
 tenebitur ab ea deponens administrationem, heredesque eius <et> successores et eius
 substantia, eo quod actionem piam agere neglexerit.
 1.Si autem ipse provinciae praeses iusiurandum exegerit, ipse etiam memoratam
decem librarum auri poenam exigatur, si quidem militaris iudex sit in illa provincia,
  per illum danda, sicuti dictum est, mulieri; si vero non habet militarem iudicem,
    metropoleos illius provinciae episcopus hoc provideat, causam etiam ad nos, si
    probaverit, referens, et insuper ex vicinis maioribus cingulis: et undique hoc
 agentem, sive iudex sive privatus sit, memorata castigari poena et dari hanc ei quae
quantum ad illum neque caste vivere valet ulterius, ut non videatur quasi periurasse.
 <Epilogus> Quae igitur placuerunt nobis et per praesentem sacram declarata sunt
 legem, tua celsitudo praeceptionibus propriis omnibus faciat manifesta, ut agnoscant
       nostri imperii circa castitatem studium.
   Dat. kal Sept. CP. imp. dn. Iustiniani pp. A. anno XI. p.c. Belisarii v.c.

=

►Sources:Auth.L; Coll.V, tit.4;Ep. Theod. 51; Ath. 12, 2; Iul. const. XLV.

=

###### Nov52.htm ######
###### Nov52.htm ######

* NOV. LII
     UT NON FIANT PIGNORATIONES PRO ALIIS PERSONIS. ET UT,

   SICUT PRINCIPUM DONATIONES NON EGENT GESTIS MONUMENTORUM,

       SIC NEQUE A PRIVATIS IN IMPERATORIBUS FACTAE DONATIONES INDIGEANT.

 (AD537)

=






=

 Imp. Iustinianus Aug. Iohanni pp. secundo.

<Praefatio>Inhonestas pignorationes et odibiles super his exactiones plurimae
   quidem et aliae leges odio habent, praecipue autem a nobis positae; sed nescimus
   quemadmodum causa licet tantis castigata legislationibus adhuc praesumitur et in
 republica est et maiorem sui praebet virtutem quam legum necessitas.

CAPUT I.
 Propterea sancimus nullam omnino pignorationem in nostra republica praevalere,
neque in mercatis (hoc quod maxime ibi praesumptum invenimus) neque in agris neque in
  civitatibus neque in vicis, neque in civibus neque in vicaneis neque in agricolis
neque alio omnium quocumque modo vel tempore, sed praesumentem alium pro alio secundum
   pignorationis formam aurum aut aliquid aliud exigere, hoc reddere in quadruplum
violentiam passo, et cadere etiam actione quam habuit adversus eum pro quo exactionem
 fecit. Non enim habet rationem alium quidem esse debitorem alium vero exigi, sed nec
 alteri molestum esse pro altero quondam tamquam invasionem aut iniuriam committente,
 et alium quasi vicaneum existentem caedi aut iniuriam sustinere et aliquid pati quod
    omnino non competit pro alio, et absque legitima occasione quamlibet perferre
 calumniam, et supplicia sustinere in corpore a praesidibus gentium: scientibus quia,
 si non hoc egerint, sed in provincia cui praesunt pignorationes praesumantur, nihil
    erit tale quod eos a nostris eripiat manibus.

CAPUT II.
 Illud quoque perspeximus huic adicere legi, ut sicut ab imperio in alios factae
donationes non egent gestis monumentorum, sed ex hoc ipso habent virtutem, ita neque a
   privatis in imperatoribus factae, si tantummodo pro veritate fiant in publico a
  tabellionibus completae et subscriptionem habentes et eius qui fecit et testium et
     aliam donationum observationem, non egebunt gestis monumentorum, cuiuscumque
quantitatis sint. Non enim est consequens ut nec his fruatur imperium a privatis quae
  ab eo praebentur illis. Haec autem inaequalitas facta est ex novitate quam Zenonis
piae memoriae introduxit constitutio, ut imperiales donationes non egeant monumentis.
 Quia igitur imperfectius causa prius apparuit, propterea nos perfectionem imponentes
   ei ex utroque tenere hoc volumus et in his donationibus quae ab imperatoribus in
    privatis fiunt et a privatis in imperatore, ut ex aequalitate iustitia causae
      adiciatur.
 <Epilogus>Tua igitur excellentia quae per hanc divinam nostram constitutionem
  sancita sunt, praeceptis propriis sollemniter manifesta facere studeat universis.
Dat. kal. Sept. Constantinopoli imp. Iustiniani pp. Aug. anno XI. p. c. Belisarii
   <v. c. anno II>.

=

►Sources:Auth.LI; Coll.V, tit.5;Ep. Theod. 52; Ath. 6, 1; Iul. const. XLVI.

=

###### Nov53.htm ######
###### Nov53.htm ######

* NOV. LIII

DE EXHIBENDIS ET INTRODUCENDIS, ET UT HI QUI CONVENIUNTUR POST
VICESIMAM DIEM PRAESENTENTUR IUDICIBUS, ET DE HIS QUI IURATORIAM
CAUTIONEM EXPONUNT ET ANTE LITIS CONTESTATIONEM ABSENTES FIUNT, ET DE
HYPOTHECIS QUAE APPELLANTUR EX CASU, QUAE PERSONAE ET QUANDO IUS HOC
HABENT, ET DE INDOTATIS UXORIBUS, UT HABEANT QUANDAM PARTEM IN
SUBSTANTIA VIRI ET IPSE VIR IN SUBSTANTIA UXORIS, QUANDO INOPS EST QUI
RELINQUITUR.  (AD537)


Imp. Iustinianus Aug. Iohanni pp. secundo.

<Praefatio>
Plurimi adeuntes nostram docent potestatem, quia exhibentur ab aliquibus aut etiam in alias protrahuntur provincias aut ex sacra nostra iussione aut ex decretis iudicialibus, et ad miseriam quidem per haec aguntur, coacti vero iussionibus aut decretis exhibentur; proinde qui eos exhibent etiam cautiones exigentes, quia intra certum tempus veniunt ad determinatum iudicium hi qui ab eis conventi sunt, ipsi remanent in provincia, affligi in peregrinatione sumptibus exhibitum aut praesentatum relinquentes.

CAPUT I.

Hoc igitur miserantes sancimus, si quid fiat tale et tempus impleatur quod in cautione exhibitionis aut praesentationis ipse actor constituit, deinde ille quidem observet in iudicio, actor autem desit, et nisi intra dies X postquam reus venerit in provinciam actor occurrerit, reum quidem ingredientem apud iudicem et haec docentem repente dimitti, iureiurando autem eius iudicetur de omnibus expensis quas pertulit circa viam et circa peregrinam habitationem, et his iudices addicant actorem convenientem frustra. Et quoniam mos est non aliter fieri exhibitiones aut praesentationes, nisi actores fideiussores certa quantitate dederint, quia execuntur causam et suscipiunt sententiam, hanc quidem quantitatem omnino eos exigi et dari frustra calumniam passe. Si vero per iusiurandum etiam plus aliquid declaraverit, certa tamen quantitate definita a iudice, quam leges taxationem vocant, etiam hoc superexigi, ut agnoscant non ludere in vitas alienas, sed in provincia eligere iudices et ibi contra suos adversarios litigare.

CAPUT II.

Quia vero ab actoribus fideiussiones plerumque novimus hic datas, tamquam in exhibendis personis, si vero in aliam deducantur provinciam, forte declinare hanc observationem, sancimus hic iudicem aut gloriosissimum nostrum quaestorem sacris nostris ministrantem litteris, si quid tale agere iubeatur, non aliter ad aliam exhiberi provinciam reum, antequam fideiussorem praebeat actor in iudicio, in quod futures est reum deducere, quia dabit secundum locorum spatium aurum quantumcumque decretum fuerit fugienti, si non exequatur aut exequens non vincat causam, et ibi omnia agi quaecumque in exhibitione decrevimus, definitum vero aurum a fideiussoribus exigendum et dandum ei qui deductus est, praebendo quoque ab illo etiam iureiurando usque ad taxationem, ut si iuraverit se etiam amplius expendisse, et hoc recipiat, et undique videantur perfectae nostrae legislationes.

CAPUT III.

Illud quoque antiquitas quidem bene faciens disposuit, nunc autem studio machinantur, nostrarum legum clementiam occasionem facientes suarum calumniarum.  Vetustate namque volente conventionis libellum suscipientem diebus aeque decem deliberationem habere, quo possit discutere causam et forte etiam recognoscere et liberari, post decem autem dierum indutias tunc et subscribere misso libello et iudiciales implere cautiones, quidam vero respicientes ad nostras leges, quae post litis contestationem neque refutare iudicem neque alium petere iudicem permittunt, causam arte machinantur, et maxime executoribus talia dolose adinvenientibus, et mox ut oblata fuerit quaelibet admonitio, forte neque libello dato neque iudiciali ulla cautione, deducunt hominem invitum ad iudicem datum et nihil scientem compellunt facere litis contestationem, ut semel sub litis contestatione constitutus obligetur et nullam habeat licentiam neque refutare iudicem neque alium simul iudicem petere, cum forte suspectus iudex sit; et sic agunt quae volunt et sub suis artibus hominem constituentes quo volunt modo de eo agunt.


1. Sancimus igitur, dum admonitio oblata fuerit alicui, modis omnibus offerri libellum, et non secundum antiquitatem decem solummodo dierum habere eum qui admonetur indutias, sed duplices, hoc est viginti, ut sive repudiare voluerit sive et cum eo alium iudicem petere, licentiam habeat hoc facere aut forte cognoscere debitum et liberare se ab adversarii sui contentione amicabiliter, et non per calumniam et circumventionem sub iudice constitui forsan suspecto, forsan ingrato, plerumque autem aliquid etiam proprium contra reum dispensante, et eo qui litem sustinet nullum habente tempus ad cognoscendum, in quibus conventus occurrit.


2.Suscepto vero libello, sola personali fideiussione ab eo data et sportulis secundum sacram nostram praebitis constitutionem, subscribere libello qui appellatur responsionis et declarare etiam tempus quo et libellus datus est, ne etiam ob hoc ars fiat quaedam, cumque futura est celebrari contestatio litis apud iudicem, interrogari fugientem, si viginti dies transierunt deliberationis, et illum dicere quidem veritatem, ostendi quoque illud etiam ex die et subscriptione libelli: et si dixerit transisse viginti dierum numerum, tunc fieri litis contestationem. In medio autem licentiam esse ei repudiare iudicem et alium petere aut etiam cum eo iudicem percipere aut certe absolvi amicabiliter, nihil in medio neque damnificando neque ab executoribus conturbando, sed iudiciariam cautionem exponentem, sicut qui de his indicant perspexerint, et viginti dierum habentem deliberationem. Si vero haec non serventur, licet videatur quaedam fieri contestatio litis, pro nihilo eam esse, sed licentiam esse et post huiusmodi contestationem litis intra definitos viginti dies sic omnia agere, tamquam si neque ab initio facta sit quaedam contestatio litis.

CAPUT IV.

Si vero semel repudians iudicem alium acceperit, non sinimus ei et eum qui petitus est rursus repudiare. Sicut enim eius curam habemus, sic etiam per dilationem agi aliquid adversus actores modis omnibus aversamur. Si vero etiam quidam iurent quidem quia observent, et antequam contestatio litis fiat, ab hac maxima dispareant civitate, licentiam esse etiam non facta litis contestatione adire actorem statutum iudicem et haec denuntiare, illum vero, si quidem administrator sit, iubere omnimodo exhiberi reum tamquam periurum et paene sui accusatorem per fugam factum; si vero non administret, sed datus sit a quodam iudice, sive ex sacra forte forma aut iussione aut etiam ab aliquo administratore, ad illum nuntiare, ut deducatur ab illo, ne causa maneat actori undique desolata, iudice agere aliquid non valente eo quod nondum apud eum facta sit contestatio litis, illo contemnente legem et [iuramentum suum] manifestationem suam, et actorem extra omne legitimum adiutorium relinquente.

1.Igitur ne latente eo et tardata exhibitione causa maneat suspensa, examinet ut potuerit iudex, in quam terram abisse dicitur, et det indutias certas, ut nisi intra eas occurrerit (liberam tamen huius rei fiduciam habens, si non forte studio actoris impediatur aut venire prohibeatur), tunc secundum unam partem examinet negotium et in possessionem mittat actorem eius rerum secundum mensuram declarati debiti, ipsumque in possessionem missum habere res debiti causa servandi. Et tunc, si ille occurrerit, omne ei prius salvet damnum, et tunc recipiens res et fideiussorem praestans prosequatur causam.

CAPUT V.

Optimum quoque est etiam hoc propter dubitationum quaestionem lege communi determinare. Primum namque fuerunt dubitationes plurimae, utrum oporteat militias sub hypothecae deduci vinculis, aut his liberas esse. Sed hoc quidem iam definitum est lege, et certae consistunt militias quaecumque vendi aut obligari possunt. Nos autem ex maioribus causam considerantes scimus, quia ex antiquis temporibus non erat in militiis hypotheca, sed quaedam nomina omnino antiqua et deficientia in talibus ferebantur; paulatim vero imperatores interpellantium creditorum miserati haec praebebant, cum utique omnis militia publica existeret et nullum quaestum omnino alium quam ex imperiali munificentia habens.

1.Propterea igitur sancimus ea quae appellantur ex casu non omnibus prompte subiacere, nisi tamen creditor fuerit qui ad hoc ipsum mutuavit, ut militia illi emeretur. Alioquin aliis creditoribus non prompte damus hoc: sed si quidem filii fuerint aut uxor defuncti, istos omnibus praeponimus modis, ut adeant nos et secundum iussionem nostram haec habeant non tamquam paternam hereditatem, si in aliis inops sit, sed tamquam imperialem munificentiam, ut et substantiam relinquentibus et non habentibus merito solacium praebeamus. Si vero nullus eis neque filius neque uxor fuerit neque creditor qui ad ipsam militiam mutuavit, tunc et aliis creditoribus praebemus haec, ne videamur inhumanum aliquod facere et non propter piam et deo placentem actionem ponere legem: de militia quippe spectabilium silentiariorum proprie datis et largitis eis privilegiis in sua virtute manentibus.

CAPUT VI.

Quoniam vero ad clementiam omnis a nobis lex aptata est, videmus autem quosdam cohaerentes mulieribus indotatis, deinde morientes, et filios quidem ex lege vocatos ad paternam hereditatem, mulieres autem, licet decies milies in statu legitimae coniugis manserint, attamen eo quod non sit facta neque dos neque antenuptialis donatio nihil habere valentes, sed novissima viventes inopia, propterea sancimus providentiam fieri etiam harum et in successione morientis et huiusmodi uxorem cum filiis vocari. Et sicut scripsimus legem volentem, si sine dote existentem uxorem vir dimiserit, quartam partem eius substantiae accipere eam, sic etiam hic, quoniam contingit forte paucos aut plures esse filius, quartam partem substantiae habere mulierem, sive plures sive minus filii fuerint. Si tamen legatum aliquod reliquerit ei vir minus [a] quarta parte, compleri hoc, ut sicut laesas eas iuvamus, si forte dimissae fuerint a viris indotatae consistentes, ita vel si perduraverint semper cum eis, eadem perfruantur providentia.  Scilicet omnibus secundum instar illius nostrae constitutionis, quae quartam decernit eis, etiam hic servandis similiter quidem in viris, similiter autem in mulieribus.  Communem namque etiam hanc super eis ponimus legem, sicut etiam praecedentem.

1.Si vero quasdam res proprias mulier in domo viri aut alibi repositas habuerit, harum exactionem et retentionem habeat omnibus modis inminutam, subiacere huiusmodi rebus viri creditoribus nullo modo valentibus, nisi forte secundum quod in illius iura ex hac lege heres extiterit.

2.Haec itaque dicimus, si coniunctorum alter dotem aut antenuptialem donationem non faciens inops aut vir aut mulier inveniatur, et moriens quidem aut vir aut femina locuples sit, ille vero vel illa superstes pauper existat. Nam si aliunde forsan habeat, non offerentem. dotem aut non dantem propter nuptias donationem non erit iustum gravare filios per successionem, quoniam lex alia est nostra dicens dotem non offerentem non posse res viri conquirere per antenuptialem donationem. Quod etiam hic volumus obtinere, nisi tamen ipse vir aut legatum ei aut aliquam partem institutionis reliquerit; fieri namque hoc nullo invidemus modo, ut in omnibus nobis concordantiae legum serventur, et inopia coniugis per divitias alterius salvetur.

<Epilogus>
Quae igitur placuerunt nobis, tua celsitudo valere effectuique contradere festinet, per praecepta a se conficienda universis faciens manifesta, quatenus ipsi secundum haec vivant etiam et convertantur.

Dat. X. kal. Octob. CP. <imp.> domini nostri Iustiniani pp. Aug. anno XI., p. c.  Belisarii v. c. anno secundo.

Sources: Coll.V, tit.6;Ep. Theod. 53; Ath. 5, 4; Iul. const. XLVII.

* NOV. LIV
   CONSTITUTIONEM QUAE EX ADSCRIPTICIO ET LIBERA NATOS ESSE LIBEROS VULT NON

  HIS QUI ANTE CONSTITUTIONEM NATI SUNT SED QUI POST CONSTITUTIONEM PRODESSE.

      ET UT VENERABILES DOMUS COMMUTATIONES FACIANT ADINVICEM IMMOBILIUM

 RERUM DECRETO PRIUS INTERPOSITO, EXCEPTA HAC MAIORE ECCLESIA.

(AD537)










   Imp. Iustinianus Aug. Iohanni pp. secundo.

<Praefatio>In quadam nostrarum constitutionum nihil obscuritatis habente motae sunt
       quaestiones ab aliquibus ex studio et ad suam intenutionem obscuritatem ei
    introducentibus. Cum enim libertatis amatores simus, nuper posuimus legem, ut non
 secundum antiquitatem, si ex adscripticia et libera persona processerit soboles, omnino
eam sequi adscripticiam fortunam, sed secundum servilis fortunae observationem, sic etiam
     super adscripticiis putari, et secundum ventris statum etiam eius qui nascitur
   considerari fortunam. Ex libera namque matre procedere servilem partum nostra bene
  faciens noluit lex: quoniam diximus in lege, si quidam coniuncti sunt mulieribus sive
 etiam coniuncti fuerint, et filii procreantur, ita legem in his qui procreantur valere.
    Quidam autem sic fatue aut callide interpretari nisi sunt legem, ut etiam si ante
  constitutionem nati sunt aliqui, vel si valde sint senes, putent eos liberari tamquam
     enim modo natos et non longe praecedentes legem: cum utique nos hunc habuerimus
 intellectum, ut si cohaerent iam quidam uxoribus et post legem filii procreati essent,
 aut non cohaerent quidem, postea vero nuptiae fierent, post legem nati haberent ex lege
    datam libertatem.

CAPUT I.
  Ne igitur liceat artibus uti et malignari et possessionum nocere dominis talibus
  interpretationibus, propterea sancimus omnes qui nati sunt a tempore legis hos solos
 <liberos> esse adscripticia fortuna, si ex liberis nascantur matribus, omne praeteritum
antiquae servandum legi.

CAPUT II.
       Quia igitur nuper legem scripsimus medentes his quae de ecclesiasticis
 alienationibus fiunt et volentes, si quidem publicum debitum sit, posse eas et alienare
 cum omni subtilitate secundum legis observationem, si vero privatum debitum, pro soluto
 dare rem immobilem, et in nullo videri offendere positam legem quae omnem alienationem
prohibet: etiam illud adicimus, et per quandam inevitabilem occasionem et utilem et danti
    et accipienti venerandae domui, hoc est aut ecclesiae ad ecclesiam aut ptochio ad
    ptochium aut xenodochio ad xenodochium, aut simpliciter venerabili domui ad aliam
  venerabilem domum, hoc est aut ecclesiam aut ptochium aut monasterium aut venerandam
  domum aut xenodochium aut nosocomium, aut illis ad ecclesiam aut alterutrum aut unum
horum quae prius a nobis dinumerata sunt, aut alteri cuilibet venerabili domui, licentiam
damus praesidibus horum per hanc legem commutationem facere, et hoc valere, et non solum
imperium, sicuti prior dabat lex, licentiam habere commutare, sed etiam venerabiles domos
  quae regi omnium dicatae sunt deo, sic tamen ut etiam decretum interponatur cum omni
 subtilitate et iureiurando; et apud locorum metropolitam haec considerari, et si revera
  probatum fuerit cum iureiurando, quia utile est utrique parti hoc agi, ratum esse et
   valere, et non egere neque speciali iussione nec divino pragmatico typo: habentibus
quippe his qui ad talia conveniunt magni dei iudicium, si quid praevaricati fuerint horum
   quae competunt aut quoddam colludium fiat aut aliquid praeter utilitatem utriusque
  geratur partis. Nam etiam maledicta his omnium terribilia imminebunt et quae inferunt
eloquia divina peccantibus, et quae nunc disposita sunt; si quid autem praetermittatur et
 postea demonstretur maligne factum, pro non facto erit.
  1.Excipimus etiam hac lege sanctissimam maiorem ecclesiam, sicut etiam priori;
  illam namque in priori prohibitione alienationum stare volumus, quoniam et hoc ipsis
     gubernatoribus eius sanctissimis viris videtur.
  <Epilogus>Tua igitur eminentia quae nobis bene et sancte visa sunt et per hanc
  sacram declarata sunt legem, in omnibus gentibus quibus praeest per praecepta propria
      sollemniter faciat manifesta.
    Dat. kal. Sept. CP. imper. domino nostro Iustiniano pp. Aug. anno XI., p. c.
      Belisari v. c. anno secundo.



     ►Sources:Coll.V, tit.7;Ep. Theod. 54; Ath. 18, 1; Iul. const. XLVIII.



###### Nov55.htm ######
###### Nov55.htm ######

* NOV. LV  UT DE CETERO COMMUTATIONES ECCLESIASTICARUM RERUM NON FORTUITE FIANT AD PIISSIMUM
IMPERATOREM ET HOC MODO AD ALIAS PERSONAS TRANSEANT RES, SED HAEC TANTUMMODO FIANT AD
  IMPERIALEM DOMUM. ET UT LICEAT PERPETUAM EMPHYTEUSIN AGI AB ORATORIIS IN ORATORIA
   DECRETO VIDELICET INTERPOSITO, EXCEPTA HAC MAIORE ECCLESIA, NE TAMEN IN PRIVATAM
    PERSONAM TRANSEAT EMPHYTEUSIS.
     (AD537)

=






=

   Imp. Iustinianus Aug. Menae archiepiscopo Constantinopoleos.

<Praefatio>Legem scripsimus dudum ecclesiasticas quidem alienationes
  prohibentem, solam autem commutationem permittentem sanctissimis ecclesiis nec non
  sanctissimae maiori ecclesiae huius felicissimae civitatis, dum imperium accipere
   aliquid ab aliqua venerabilium domuum voluerit. Postea siquidem aliam scripsimus
      legem, qua excepimus sanctissimam maiorem ecclesiam, permittentes quasdam
   alienationes, quas illa lex dicit. Quia vero cognovimus, eo quod aliqui prioris
constitutionis capitulum, quod de permutatione competentium rerum sanctissimis domibus
  ad imperium scripsimus, ad artem legi contrariam converterunt postulaveruntque nos
quidem a sanctissima ecclesia accipere, his autem haec dare, hinc adgressi sunt multi
 quidam similibus petitionibus utentes sacram circumvenire constitutionem. Quaecumque
  igitur gesta sunt a nobis usque ad praesentem diem, haec sub schemate quo nunc est
 valere volumus, nullo permutando horum quae iam a nobis cum sanctissima ecclesia in
      talibus contractibus gesta sunt aut cum his qui haec a nobis perceperunt.

CAPUT I.
 De cetero autem sancimus nulli penitus ullam esse licentiam aliquid tale agere,
 sed illas solas valere permutationes quae in imperialem domum in hoc factae sunt, ut
perpetuo apud imperium maneant et non transferantur ad privatum neque illarum ius per
     medium imperium ad eos proficiscatur. Sed si quid tale fiat, licentiam damus
    reverentissimis oeconomis res apprehendere huiusmodi et trahere eas rursus ad
 sanctissimam ecclesiam, tamquam si nec ab initio contigisset permutationes harum ad
   imperium factas. Sed servari hoc schema in perpetuum ex praesenti die incohatum;
 omnibus quae dudum, sicuti praediximus, post priorem legem secundum modum praedictum
 gesta sunt, ratis manentibus, eo quod illa quidem quae sic facta sunt a viris gesta
sunt ....., nunc autem quidam volunt illorum exemplo utentes et nobis esse molesti et
  sanctissimam maiorem ecclesiam huius felicissimae civitatis circumvenire. Quod per
  omne tempus nullo modo fieri volumus: sed et si quolibet fiat schemate, hoc etiam
   infirmum esse et a sanctissima maiore ecclesia in perpetuum vindicari, nulla ei
      temporis praescriptione in hoc obicienda.

CAPUT II.
   Illud quoque sancimus, ut aliis omnibus de iure emphyteoseos sancitis et in
 sanctissima maiore ecclesia et in aliis omnibus venerabilibus domibus proprium robur
  habentibus licentia sit sanctissimis ecclesiis et venerabilibus domibus adinvicem
     emphyteosim agere perpetuam, decreto quippe hic faciendo; excepta quidem hic
  sanctissima maiore ecclesia, in hoc autem celebrata emphyteosi, ut non ad privatam
   personam extendi omnino possit.
<Epilogus>Tua igitur beatitudo quae uisa sunt nobis custodiat, et his qui sub ea
    metropolitanas sedes habent faciat manifesta, ut et ipsi quae nobis placuerunt
 cognoscentes nihil horum praevaricari praesumant. Erit enim universis a deo iudicium
     et exinde poena, si quid praeter haec aut ipsi egerint aut agi permiserint.
    Dat. XV. kal. Nov. CP. imp. dn. Iustiniani pp. Aug. anno XI., post cons.
    Belisarii v. c. anno secundo indictione prima.



     ►Sources:Coll.V, tit.8;Ep. Theod. 55; Ath. 2, 9; Iul. const. XLIX.

=

###### Nov56.htm ######
###### Nov56.htm ######

* NOV. LVI
      UT EA QUAE VOCANTUR INSINUATIVA SUPER CLERICIS IN MAIORI

QUIDEM ECCLESIA DENTUR, IN ALIIS AUTEM ECCLESIIS PENITUS NON DENTUR.

     (AD537)









    Imp. Iustinianus Aug. Menae archiepiscopo regiae civitatis Constantinopolis.

<Praefatio>A plurimis aditiones suscipientes hanc legem dirigere ad
    tuam beatitudinem iustum aestimavimus. Qui enim ordinantur a tua
    reverentia clerici in sanctissimis ecclesiis (absque tamen
    sanctissima maiore ecclesia) omnium patiuntur crudelissima, non
    suscipientibus eos illic clericis ante quam quantum voluerint
    accipiant aurum. Et novamus haec ex frequentibus aditionibus de
    hoc factis nobis.

CAPUT I.
   Sancimus igitur beatitudinem tuam hoc validissime custodire, et si quid quidem
 consuetudo est dare eos qui ordinantur in sanctissima maiore ecclesia, hoc eos praebere
(nihil enim de his quae dantur in sanctissima maiore ecclesia novamus), praeterea vero in
    aliis omnibus nulli in eis clericorum licentiam esse penitus pro his quae vocantur
     insinuativa aliquid ferre. Sed si quis tale aliquid egerit, illum quidem privari
sacerdotio, in illius autem officium introire qui missus est, et hanc eum avaritiae ferre
  mercedem. Custodire vero haec etiam deo amantissimos ecclesiae defensores sanctissimae
maioris ecclesiae, poenam formidantes decem librarum auri, si quid horum neglexerint. Sed
  gratis omnia procedere: domini etenim dei functiones et ministeria non per venditionem
neque per mercationem fieri aliquam volumus, sed pure et citra redemptionem. Sic enim rei
  digni fient, nulla venditione ac mercatione facienda.
<Epilogus>Tua igitur beatitudo et qui post eam in pontificalibus accesserit sedibus,
  quae a nobis ordinata sunt et per hanc sacram declarata sunt legem, operi effectuique
    tradere festinet.
Dat. III. nonas Nov.CP.imp.dn.Iustiniani pp. Aug. anno XI., p. c. Belisari v. c. anno
       II. ind. I.



 ►Sources:Coll.V, tit.9;Ep. Theod. 56; Ath. 1, 11; Nomoc. XIV, tit.1, 24; Iul.
const. L.



###### Nov57.htm ######
###### Nov57.htm ######

* NOV. LVII   UT CLERICI QUI RECEDUNT ALIIS PRO EIS SUBROGATIS PRAEBERE SUBROGATIS EMOLUMENTA,
  RECEDENTES AUTEM REMEARE VOLENTES NON SUSCIPI. ET UT SI QUIS AEDIFICANS ECCLESIAM
   AUT ALITER IN EADEM SERVIENTIBUS MINISTRANS EMOLUMENTA VOLUERIT ALIQUOS CLERICOS
    INSTITUERE, NON FORTUITE EOS SED PROBATIONE SANCTISSIMI PATRIARCHAE SUSCIPIAT.
    (AD537)










  Imp. Iustinianus Aug. Menae archiepiscopo Constantinopoleos.

<Praefatio> Plurimi saepe clerici quibusdam oratoriis observantes domibus aut
 etiam forte ab aliquibus prius instituti ministrantur eis [ab aliquibus] sollemnes
 expensae, deinde separant semet ipsos divinis omnino sacramentis propter quas ipsi
  noverunt causas, aut pro qualibet occasione recedant omnino a sanctissima in qua
     constituti sunt ecclesia.

CAPUT I.
   Sancimus igitur, non hoc fieri prohibitionem sacro ministerio, sed alios
subrogari a deo amantissimis episcopis sub quibus ipsae constitutae sunt ecclesiae,
  et eos haec accipere. Non enim volumus aliquibus dari lucrari quae iam [eis] per
 ipsos aut propter ipsos expendebantur sanctissimis ecclesiis (quoniam nolumus per
  quamlibet occasionem lucrum aliquos facere ex aliorum fraudatione), sed quae ab
 initio ministrabantur semper dari, et non sacrum ex hoc ministerium corrumpi: non
  existente licentia, postquam statuti fuerint aliqui pro prioribus clericis aut a
   sanctissimo patriarcha aut a provincialibus episcopis, rursus recedentes denuo
 remeare velle et expellere subrogatos, et cogi duplicia ministrare eos qui faciunt
  talem expensam, dare et subrogatis et denuo remeare volentibus, sed illos quidem
   revertentes non suscipi qui vero post discessum priorum statuti sunt, eis dari
 emolumenta; nullo lucro hinc ministrantibus accessuro, talia lucrari nitentibus ex
 sua substantia omnino praebentibus his qui ab eis statuti sunt emolumenta et omnes
 expensas, heredibusque eorum et successoribus, scientibus quia, si etiam post haec
    fraudaverint, certa possessio deputabitur ex eorum substantia sacris nostris
      privatis, ut hinc ministratio eis fiat.

CAPUT II.
Illud quoque ad honorem et cultum sedis tuae decernimus, ut si quis aedificans
ecclesiam aut etiam aliter expendens in ea ministrantibus alimenta voluerit aliquos
clericos statuere, non esse ei fiduciam ullam quos vult per potestatem deducere tuae
reverentiae ad ordinandos eos ..... examinari a tua sanctitate, sententiaque tua et
   qui pontificalem sedem rexerit semper hos suscipere ordinationem, qui et tuae
beatitudini et qui postea opportuni videbuntur existere et dei ministerio digni: ut
   non profanentur sancta dei (hoc videlicet quod sacris sancitur eloquiis), sed
   intacta haec et ineffabilia tremendaque constituta sancte et deo amabiliter et
venerande tractari.
   <Epilogus>Quae igitur placuerunt nobis et per hanc sacram declarata sunt
  legem, beatitudinem tuam servare perpetue sancimus, cognoscentes quia non minus
nobis cura est sanctarum ecclesiarum utilitatum quam ipsius animae.
 Dat.III. nonas Novembres CP.imp.dn. Iustiniani pp. Aug. anno XI., post cons.
   Belisarii v. c. anno secundo.



  ►Sources:Coll.V, tit.10;
    Ep. Theod. 57; Ath. 1, 12; Iul. const. LI.



###### Nov58.htm ######
###### Nov58.htm ######

* NOV. LVIII
   UT IN PRIVATIS DOMIBUS SACRA MYSTERIA NON FIANT.

    (AD537)










       Imp. Iustinianus Aug. Iohanni pp. secundo.
    Et priscis sancitum est legibus nullam penitus esse licentiam domi quae
sacratissima sunt agere, sed publice sinere procedere incredulitatem et dei culturam
secundum sanctiones de his sacratis actibus traditas, et nos autem hanc in praesenti
   ponimus legem, quam cum cautela omni tenere volumus. Omnibus enim interdicimus
magnae huius civitatis habitatoribus, magis autem etiam totius dicionis, in domibus
  suis habere quasdam quasi orationum domos et in his sacra celebrare mysteria, et
 hinc fieri quaedam catholicae atque apostolicae traditioni extranea. Sed si quidem
    domos ita simpliciter aliqui habere putant oportere in suis sacras orationis
     videlicet solius gratia et nullo celebrando penitus horum quae sacri sunt
ministerii, hoc eis permittimus. Invidia enim nulla est, si volunt citra haec habere
     habitacula quaedam et in eis tamquam in sacris orare, aliis autem omnibus,
    abstinere, tamen nisi in eis voluerint aliquos invitare clericos, hic quidem
    sanctissimae maioris ecclesiae et sub ea sanctissimarum domuum, voluntate et
    probatione sanctissimi archiepiscopi ad hoc deputatos, in provincia vero deo
  amabilium episcoporum (nulla novitate sedi eius beatitudinis ex praesenti nostra
       facienda lege circa existentia ei quolibet modo in ordinationibus aut
 gubernationibus hic aut in provinciis iura, sed omnibus competentibus ei quolibet
modo et tempore ratis nunc et in reliquum omne tempus servandis). Sancimus tuam haec
conservare gloriam et manifesta omnibus per litteras proprias constituere, quatenus
  per omnia valeat lex. Hoc enim et gloriosissimo praefecto felicis huius urbis et
sanctissimo archiepiscopo et universali patriarchae praecepimus, ut et ex civili et
sacerdotali virtute haec perpetue custodiantur. Sciant autem et ipsi domuum domini,
quia si non haec custodierint, ipsi quidem sub imperiali fient motu, domus autem, in
quibus aliquid tale agitur, et publicae fient et sub sacratissimum nostrum aerarium
   deducentur. Si autem et aliquos contingit tale aliquid in suis habere domibus,
    sciant, <quia> nisi intra tres menses ex quo haec lex insinuata fuerit haec
correxerint et ad figuram a nobis ordinatam deduxerint, sub praedictam poenam fient.
   Haec autem agi cum veritate, non per aliquam calumniam volumus: veracium enim
 solummodo sumus amatores. Haec sancimus tuam custodire celsitudinem et nihil tale
 fieri concedere. Scito enim, quia si didicerimus, quia tibi tale aliquid nuntiatum
   deinde non prohibuisti aut tu aut successores tui cinguli futuri, ipse quidem
quinquaginta librarum auri expones poenam et qui successores cinguli fuerint, parens
autem tibi officium idem sustinebit damnum, quia rem nobis studiosam et sanctissimae
   ecclesiae custodientem unitatem et prohibentem quae aperte interdicta sunt agi
  latenter passum est despicere commissum, et circa ipsam cingulum periclitabitur;
     insuper et ipsam domum, in qua aliquid tale agitur, fieri publicam et sub
   sacratissimum venire aerarium.
 Scriptum autem est a nobis et sanctissimo patriarchae felicis huius urbis, ut
 et ipse huius ponat rei providentiam. Volumus enim sacerdotaliter et iudicialiter
 haec servata durare in reliquum tempus inmutilata.
Dat. III. nonas Novemb.CP.imp.dn.Iustiniano pp. Aug. anno XI., p. c. Belisarii
v. c. anno secundo.



    ►Sources:

   Auth.LIX; Coll.V, tit.12;Ep. Theod. 58; Ath. 2, 6; Nomoc. XIV, tit. 3,
14;Iul. const. LII.



###### Nov59.htm ######
###### Nov59.htm ######

* NOV. LIX
DE EXPENSIS QUAE FIUNT CIRCA DEFUNCTORUM EXEQUIAS.

  (AD537)

=






=

      Imp. Iustinianus Aug. Iohanni pp. secundo.

<Praefatio>Singula bonorum operum a nobis dei consilio oportet accipere
 principium aut si qua ea quae ab aliis facta sunt bona secuta est corruptio, hanc
    emendari a nobis et ad antiquum reduci ordinem, ut nos aut factione rei aut
  correctione ad bonos actus studeamus habere semper participium. Quale videlicet
aliquid super exequiis defunctorum factum non recte perspeximus emendare, et donare
  hominibus, ne duplicem sustineant difficultatem, simul quidem ut quae sua sunt
  amittant, simul autem pro se damnificandi. Sed quod Constantinus piae memoriae
retractans disposuit et post haec Anastasius piae memoriae firmavit adiciens etiam
 reditus causae, hoc nos ipsi, cum periculum patiatur cadere, reparare et dare cum
 omni cautela et terminis competentibus cogimur, durare illud facientes inmortale.
    Constantino enim piae memoriae nongenta octoginta <ergasteria> ex diversis
    corporibus felicissimae huius urbis sine tributis dante sanctissimae maiori
ecclesiae, Anastasio vero piae memoriae non solum ergasteriis illis quinquaginta et
centum adiciente, et reditum certum largiente per duas pragmaticas formas, quatinus
quod ex ipso reditu colligitur aurum proficiat ad ea, quae dantur a deo amabilibus
  oeconomis his qui ad hoc laborant, plurimi plerumque adierunt nos dicentes non
similiter causam procedere neque sine mercede fieri defunctorum exequias, sed exigi
  amare, et inveniri plurima foris nomina et corpora, quae etiam invitos exigunt
  lugentes et cogent dare non habentes. Haec omnia iustum iudicavimus competenti
     correctione digna facere.

CAPUT I.
    Primum itaque ea quae per ergasteria plurimam susceperint laesionem et
 deminutionem ad plenem restituimus sanctissimae maiori ecclesiae, sacram propter
  hoc scribentes formam ad urbis praefecturam, quatinus ipsa cum oboediente sibi
 officio traderet mille centum ergasteria omnibus modis deo amantissimis ecclesiae
 defensoribus et oeconomis memoratae sanctissimae ecclesiae, octingentis quidem in
   corporibus ergasteriorum praebendis deo amantissimis ecclesiae defensoribus,
    trecentis autem dei cultoribus oeconomis, ut deo amabiles oeconomi habeant
 quadringenta ergasteria et reditum ab Anastasio divae memoriae donatum, nequaquam
    querentes tamquam minor sit, sed supplementum ex trecentorum ergasteriorum
 donatione habentes facere menstruorum expensas et decanis et aliis ordinibus, deo
  amabiles autem defensores habentes octingenta ergasteria et appellatos decanos
 praebere et aliud ministerium facere, quod defunctorum exequiae volunt, quatinus
per hoc damna auferantur lugentium.

CAPUT II.
Oportet igitur supradicta mille centum ergasteria custodiri et deo amabilibus
  oeconomis et defensoribus semper sine tributis et sine deminutione, supplenda a
 gloriosissimo praefecto felicis huius urbis, si quis fiat casus quolibet modo aut
  mutatio horum faciei aut mercationis, ut deo amabiles quidem oeconomi habentes
praediorum gubernationem quae sepulturis deputata sunt, habentes quoque etiam sine
tributis trecenta ergasteria, defensores autem octingenta, circa funus defunctorum
     faciant gubernationem. Ea quidem quae ex praediorum reditu accedunt a deo
amabilibus oeconomis dari sepulturis, sicut descendentes dicimus, adiecto etiam ex
trecentis ergasteriis cremento, quod etiam ipsum in ipso opere percipere petierunt.
   Quia mille igitur centum ergasteriorum in hac existentium felici urbe plurima
   ceciderunt, praecipimus ut secundum praesens tempus repleantur haec, et mille
 centum ergasteriorum numerum imminutum et sine tributo divisum secundum dictum a
nobis modum servari et deo amabilibus oeconomis et dei cultoribus defensoribus, ut
  tamen non minus sint decani seu laboratores octingentis deputati deo amabilibus
  defensoribus, pro vero trecentis datis deo amabilibus oeconomis licentiam esse
    eisdem deo amabilibus viris, si voluerint, in corporibus accipere trecenta
   ergasteria aut omnia aut quaedam ex his, aut percipere occasione appellatorum
 excusatorum pecunias pro cunctis aut pro aliquibus ergasteris, ipsasque pecunias
   quas hactenus non habebant (sicut et ipsi nostram docuerunt potestatem), eas
    expendere circa defunctorum exequias, ut et ex his pecuniis et ex reditibus
  praediorum distributio fiat et decanis et ascetriis et canonicis et acoluthis,
 sicut descendentes ordinavimus. Eisdem enim deo amabilibus oeconomis docentibus,
 quia iam impossibile est ex praediis de cetero eundem reditum salvari, recte nos
       trecentorum ergasteriorum crementum distribuimus huic parti, quatinus
inculpabiliter quod hactenus datum est laborantibus circa funerum exequias deinceps
  detur, hoc est per singulum mensem quadringentos solidos dividendos decanis et
    acoluthis et ascetriis et canonicis secundum. quae hactenus apud eos tenuit
consuetudo, hoc est decanis quidem pro singulo mense centum octoginta duos solidos,
  ascetriis autem nonaginta unum solidos, et acoluthis nonaginta unum solidos, et
   canonicis triginta sex solidos, congregandos quidem ab eisdem deo amabilibus
    oeconomis, solvendos autem in eis qui consueverunt accipere per sex menses.

CAPUT III.
Oportet autem competentem quidem auri partem reverentissimis ascetriis dari a
 deo amabilibus oeconomis secundum dictas indutias Eugenio deo amantissimo diacono
     et xenodocho secundum Sampson sanctae memoriae xenodochii et quod a nobis
  constitutum est, et qui post eum fuerint deo amantissimi xenodochi memoratorum
xenodochiorum, eo quod ascetriae ad hoc ministrantes opus sub xenodochis per tempus
   memoratorum venerabilium xenodochorum constitutae sint; quod autem contingit
  acoluthos et reverentissimas canonicas similiter dari ab eisdem deo amabilibus
     oeconomis et qui nunc praesunt eis et quibus per tempus praesulatus earum
  committitur, ut per eos distributio fiat praedeclaratis et sub eis constitutis
  ascetriis et canonicis nec non et acoluthis. Si vero retro fecerint circa talem
  solutionem deo amabiles oeconomi, et hoc palam fiat intra sex menses in secundo
   semestre venientes, si nullum fecerint solutionem, tunc omne quod post primum
 semestre debetur exigi semper a deo amabilibus oeconomis cum usura tertiae partis
 legitimae centesimae post semestre tempus; providentiam huius ponente per tempus
    sanctissimo episcopo et patriarcha felicis huius urbis sanctissimae maioris
    ecclesiae.

CAPUT IV.
    Si autem etiam alter annus transeat et neque sic aliquid exsolvant deo
amabiles oeconomi reverentissimis mulieribus aut memoratis decanis, licentiam esse
per tempus sanctissimo patriarchae non solum exigere deo amabiles oeconomos debitum
  cum dicta usura, sed etiam cogere eos dare omnia quaecumque decreta sunt et, si
 voluerit sanctissimus patriarcha expellere eos a gubernatione praediorum, exigere
   horum faciem puram ab eis qualis est; horum omnium sollicitudinem ponente pro
  tempore beatissimo archiepiscopo et universali patriarcha, sub quo sunt et deo
   amabiles oeconomi et omnis clerus et universus sanctissimae ecclesiae status.
1.His ita factis nullum penitus ab invito percipere pro mortuo corpore curato
  quicquam. Ut autem discreta sint omnia, sancimus singulo lecto gratis dato unum
asceterium dari ascetriarum aut canonicarum, non minus octo mulierum praecedentium
 lectum et psallentium, et tribus acoluthis, qui nihil penitus accipient. Si tamen
 aliquis voluerit competentium defuncto et exequias facientium ipse sponte cogente
 nullo et aliud asceterium unum vel duo aut etiam amplius assumere, hoc sit quidem
 eius munificentiae, tamen nec hoc indefinitum relinquimus, et hic eandem mensuram
esse volumus harum quae per munificentiam assumuntur ascetriarum seu canonicarum et
acoluthorum, quam superius definivimus, non minus octo ascetrias seu canonicas esse
quae ex unoquoque asceterio assumuntur, et tres acoluthos per singulum asceterium.

CAPUT V.
 Dari autem asceteris seu canonicis his quae citra unum quod gratis ministrat
assumuntur, si quidem intra novos muros felicis huius urbis sint exequiae, usque ad
  ternos solidos, nihil ex hoc penitus acoluthis accipientibus neque dividentibus
  haec cum reverentissimis asceteris aut canonicis; acoluthis autem qui post tres
   gratis ministrantes sumuntur, si quidem alii tres fuerint, contentis siliquis
<tribus>, si autem sex, siliquis sex, et deinceps secundum hunc modum etiam de his
    gubernari. Certum vero est quia, si et spatium plus consistat et qui lecto
ministrant decani plures sint <et> asceteria plura, propter huius onus parvum etiam
aliquid ipsis dabitur secundum similitudinem ad asceterii disciplinam laborantium,
  ut differentia laboris videantur aliquod et ipsi habere hinc solacium. Videtur
 autem intra novos muros et transitus Iustinianarum seu Sycorum, quoniam non longe
  consistit nec eget ampliore tempore vel labore ad veniendum ibi. Si vero foris
novos muros felicis huius urbis exequiae fiant, aut etiam in alios transitus citra
    qui dictus est, tunc asceteris quidem seu canonicas dimidiam partem solidi
 accipere, neque hic communicantibus penitus ullo modo eis acoluthis, ipsis autem
acoluthis in singulo asceterio quattuor accipientibus siliquas et ultra haec nihil,
 secundum memoratam divisionem. Asceterio sequente gratis datum lectum cum tribus
 acoluthis et ipso omnino veniente per octo ascetrias vel canonicis et tres, sicut
 dictum est, acoluthos, et nihil penitus accipientibus neque per cereorum dationem
 exigentibus et aliam mensuram adinvenientibus sub alio velamine.

CAPUT VI.
Haec itaque omnia definimus super his qui non per munificentiam quaerunt duos
  maiores lectos in venerabili vasorum custodiario positos, diximus autem Studii
  gloriosae memoriae et Stephani magnificae memoriae. Si quis enim illos voluerit
accipere, utpote et plurimis hominibus egentes et custodia potiori et omnino quadam
curiositate opus habentes, hoc non coniungimus his quae prius diximus, sed tamquam
munificam exhibens voluntatem, quantumcumque pro labore decanis aut reverentissimis
  ascetriis vel canonicis dare pactus erit, tantum et praebeat, non tamen valens
transcendere duodecim solidorum quantitatem in duobus lectis Studii et Stephani, in
 deaurato autem posito in sanctissima maiore ecclesia, vel uno solo pro eo forsan
 faciendo, quattuor solidorum; ascetriis autem et canonicis et acoluthis duplicia
    accipientibus quam prius de eis definivimus, quippe et ipso asceterio (seu
 canonicis) gratis in aliis lectis praecedente eandem accipiente quantitatem quam
 etiam reliqua asceteria; hoc ipso et super acoluthis observando quod praediximus,
ut et isti duplum horum quae iam a nobis ordinata sunt accipiant. Quando tamen unus
horum trium fuerit lectus in quo funus agitur, id volente qui hoc celebrat, quippe
deo amabilibus defensoribus necessitatem habentibus corpora decanorum praebere <e>
  quibus eis deputavimus octingentis decanis et lectos, non tamen expensam facere
    aliquam; deo amabilibus oeconomis cogendis vel ex reditu ab Anastasio divae
memoriae relicto vel ex trecentis ergasteriis omnem memoratam expensam fieri circa
    dictas personas secundum in omnibus ordinatam a nobis divisionem. Sic nihil
     indefinitum erit, sed et mediocres sepulturas fieri volentes hac fruentur
dispositione et ad munificentiam respicientes non magis damnificabuntur, sed erunt
    cum mediocritate munifici.

CAPUT VII.
Haec igitur nos decrevimus et super ergasteriis <et super reditibus> et super
    exequiis, vel quae gratis vel quae per munificentiam fiunt. Custodes quoque
ponimus, ut inminutus semper custodiatur ergasteriorum numerus, non solum gloriosum
 praefectum <felicis> huius urbis et ei oboediens officium, sed multo potius tuam
celsitudinem et qui semper cingulo sunt addendi cui nunc ipse praesides. Insuper et
poenam definivimus et adversus officium tuum, si neglexerit, quinquaginta librarum
auri, et adversus eos, qui semper tuam perceperint sedem, duplicem, ut non cedatur
aliquando memoratorum mille centum ergasteriorum numerus deficere secundum dictam a
  nobis divisionem. Sed si docearis hoc ipse aut qui post te, huius omnem ponere
 providentiam et procurare eum inminutum per omnia perdurare et inonustum et sine
adinventione et a tua celsitudine et ab omni alia persona, ut non haec fiat occasio
    quatinus, contra quod definitum est a nobis, detur aliqua merces pro funere
alicuius personae. Nulla discretione facienda personarum defunctarum, sive divites
 sint sive pauperes, nisi tamen, sicuti praecedenter diximus, unum trium lectorum
elegerint, in quibus competentia disposuimus. Et volumus etiam illa tenere secundum
 hunc modum et esse per omnia inmutilata et inmortalia, hac sacra pragmatica lege
      per omnia tenente, donec sunt homines, donec magnum et valde laudandum
    Christianorum nomen in hominibus est et cotidie per dei clementiam augetur.
Providente quippe huius ante alios omnes ipso sanctissimo patriarcha huius felicis
  urbis, ut cum pontificali dignitate ipse causa utens non sinat ab ulla persona
  neque sacerdotali neque iudiciali neque aliorum ulla praevaricari quae a nobis
 ordinata sunt. Sed ipsum imperium coniuramus ad magnum respiciens deum, ut semper
  sceptrorum dominos huic rei provideat. Non enim hoc pro solis est mortuis, sed
 etiam pro viventibus et maxime imperantium salute, pios actus omnino ad effectum
adduci, et non laborantium bonum opus a subsequentium desidia deperire. Sicut autem
 mille centum ergasteria inminuta et sine tributo servari disposuimus, ita reliqua
 ergasteria omnia sub tributis constitui sancimus, nullo penitus licentiam habente
     excipere ea tributis, neque venerabilibus domibus neque xenodochiis neque
asceteriis vel monasteriis aut alio quolibet, sed neque ipsa imperiali nostra domo
aut qui in cingulo aut qui in potestatibus sunt; sed omnibus ergasteriis similiter
   agnoscentibus tributa, nec paulatim singula excursare et proprium levigare et
   reliquis paucis existentibus totum inponere onus, et ex hoc magnum sustinere
dispendium ferre hoc non valentes.
   <Epilogus>Tua igitur celsitudo et qui post <te> eandem administrationem
 acceperint et parens tibi officium, quae placuerunt nobis per praesentem divinam
  pragmaticam formam, nunc et in reliquum omne tempus servabunt.
    Dat. III. non. Novemb. CP. imp. dn. Iustiniano pp. Aug. anno XI. p. c.
  Belisarii v. c.

=

       ►Sources:Auth.LX;Ep. Theod. 59; Ath. 2, 12;Iul. const. LIII.

=

###### Nov60.htm ######
###### Nov60.htm ######

* NOV. LX
   UT DEFUNCTI SEU FUNERA EORUM NON INIURIENTUR A CREDITORIBUS.

   ET UT CONSILIARII NON SUSCIPIANT COGNITIONES ABSQUE IUDICIBUS.

   (AD537)

=






=

   Imp. Iustinianus Aug. Iohanni pp. Orientis secundo.

<Praefatio>Qui veritatem causarum coniciunt, non facile ad culpam veniunt, si
veritatem examinent: quosdam namque veri simile est multitudinem legum quae per singula
a nobis adiciuntur culpare, non considerantes, quia opere semper vocante consonas causis
ponere leges compellimur, cum semper inopinabile emergat et ab his quae iam posita sunt
mederi non valeat. Quale quiddam nuper est agnitum. Deberi sibi quidam dicens ab aliquo,
 dum hominem in morte cognovisset esse constitutum, milites congregans et servos alios
 plurimos ingressus est super morientem; verum ille anxiatus clamare coepit, donec eum
 violentia compressum reliquisset spiritus. At ille etiam signacula imposuit rebus sua
 potestate, praesente nullo in cingulo constituto aut quolibet omnino legali et civili
officio observato. Et neque ita recessit, sed etiam defunctum iniuriare non eum piguit,
  primum quidem insistens non fieri exequias, deinde, cum vix cessisset de domo deponi
mortuum, instabat publice portari lectum non sinens neque deducendum dicens nisi debitum
perceperit; donec sponsorem accepit et ita iam defunctum tradi terrae permisit. Negotium
  siquidem quo haec commissa sunt competenter dispositum est: oportere autem iudicamus
    etiam generali lege haec emendare, non sinentes haec rursus committi semper sine
 legislatione manentia.

CAPUT I.
  Sancimus igitur, si quis illo superstite adhuc quem putat debere sibi ascendat
 domum eius et molestus sit superstiti homini aut qui eius sunt, uxori forte vel filiis
  aut domui omnino, aut etiam signacula per propriam potestatem imponere praesumat non
 prius decreto et officio legali servato post eius, qui dicitur debere, mortem, actione
 quidem modis omnibus cadat, sive iustam habeat hanc sive non, quantum vero deberi sibi
dicit, tantum aliud superexigatur et detur iniuriati heredibus; confiscationem quoque in
  tertiam substantiae sustineat (sicut et Marcus philosophissimus imperatorum in suis
 conscripsit legibus) et infamia feriatur. Qui enim hominis naturam non erubuit, dignus
est et pecuniis et gloria et aliis omnibus condemnari.
   1.Si vero etiam moriente quodam circa funus peccetur aliquid morientis quod
exequias prohibeat, scripta quidem iam lex est et a nostro patre super hoc, tamen simul
etiam ex nostris maior sequatur delictis poena, et iisdem subiaceat quae praesens infert
  lex eis qui in vivente tale aliquid quale diximus committunt: huius rei providentiam
   habente praecipue quidem gloriosissimo praefecto huius felicissimae civitatis, cui
  talium emendationum cura est, nihilo minus autem et gloriosissimo sacrorum nostrorum
  praetoriorum praefecto et gloriosissimo magistro sacrorum officiorum, et semper his
  oboedientibus officiis. Oportet enim communibus existentibus contra naturam iniuriis
  communem esse iudicibus super his prohibitionem atque vindictam. His non in sola hac
felicissima civitate valentibus, sed etiam in omnibus gentibus, quarum nobis principatum
  alium quidem ab initio dedit deus alium vero adiecit et adhuc etiam dabit (sicut ait
 quidem ante nos): provinciarum quippe iudicibus sive militaribus sive civilibus huius
 rei providentiam habentibus. Sequitur enim hic quidem iudices eorumque officia viginti
  librarum auri poena, si quid horum neglexerint, provinciales autem quinque, si neque
   ipsi ad hoc institerint, denuntiatione qualibet aut hic aut per provincias facta.

CAPUT II.
Illud etiam recte se habere perspeximus non permittere (sicut Zenonis piae memoriae
  dicit constitutio et nostra quoque) consiliarios iudicum ipsos per se causas audire,
quae apud administratores aut datos a nobis iudices agitantur: multo namque melius atque
  perfectius coram ipsis administratoribus, praesentibus illis quorum causas moventur,
 terrore imminente exhibitis testibus et omnino causa propriam habente honestatem, quam
si apud pedaneos iudices talia decernantur, in nullo consiliariorum officio distante ab
    illis. Sed quoniam nobiscum statuti semper administratores occupationibus rerum
  nostrarumque iussionum comprehensi ad hanc necessitatem deponuntur, oportet consonam
   congruamque legem rebus imponere.
  1.Sancimus igitur, contestationes quidem litium omnibus modis apud ipsos fieri
 administratores, sive maiores sive minores sint, sed etiam in mediis litibus introduci
    rursus apud eos semel negotium, quatenus ea quae examinantur agnoscant. Cum vero
     novissima sententia proferenda est, nullo modo praesumere consiliarios absque
    administratoribus audire, sed cum competenti honestate, quam dudum disposuimus,
  propositis sacrosanctis eloquiis ipsos administratores et audire quae examinata sunt
    omnia consequenter, et iudicare eos negotia et suscipere appellationes, si quis
appellaverit, sine ulla dilatione, ubi lex haec fieri permittit. Et rursus appellationes
iudices modis omnibus per se audire negotia, nullo aliter agere praesumente; sed si quid
  tale fiat, ipsis quidem administrantibus viginti librarum auri formidantibus poenam,
   consiliariis autem qui tale aliquid agere praesumpserint, si quidem advocati sint,
  expellendis ab eloquentissimorum advocatorum collegio, si vero advocati non sunt sed
     alii quidam, etiam cingulo, si quid habeant, privandis et decem librarum auri
 castigandis poena. Non enim oportet eos, qui Zenonis piae memoriae contempserunt legem
et dudum nostram et praesentem, arbitrari, ut falsitate huius fugiant poenas. Erit enim
 curae per tempus gloriosissimi comitis sacrorum nostrorum privatorum huius rei habere
 providentiam et exigere poenam et inferre aerario, dum tale aliquid commissum fuerit;
cognoscente etiam ipso, quia de suo fisco compleret, nisi huius rei habuerit competentem
     providentiam.
   2.Sed haec quidem in administratoribus decernimus, quibus publicae et circa
 nostras iussiones occupationes, ut non per se audiant causas, concedunt veniam. Alios
  autem omnes, qui nullam administrationem habent, causas autem ex iussionibus nostris
 audiunt aut in hac felicissima civitate aut in aliis, si tale aliquid egerint, et eos
   qui in officio consiliariorum cum eis audierint, adhuc vehementioribus affligimus
poenis, nisi per omnem consequenter litem ipsi cum suis consiliariis audiant causam. Nam
    et dignitatum casum eis interminamus et poenam vicenarum librarum auri, et eorum
consiliarios ex ipsa pelli civitate in qua haec egerint, insuper et ipsos proprio cadere
honore.
<Epilogus>Tua igitur eminentia quae visa sunt nobis et per hanc divinam declarata
  sunt legem, omnibus faciat manifesta secundum sollemnem modum edictis per provincias
 utens, ut nullam gentium lateat aliquid quod a nobis sancitur. In hac enim felicissima
civitate gloriosissimus praefectus urbis haec proponet.
 Dat. kal. Decemb. CP. imp. dn. Iustiniani pp. Aug. anno XI., p. c. Belisari v. c.
     anno secundo.

=

►Sources:Auth.LXI; Coll.V, tit.13;Ep. Theod. 60; Ath. 6, 2; Iul. const. LIV.

=

###### Nov61.htm ######
###### Nov61.htm ######

* NOV. LXI
UT IMMOBILIA ANTENUPTIALIS DONATIONIS NEQUE HYPOTHECAE

    DENTUR NEQUE OMNINO ALIENENTUR A VIRO NEC CONSENTIENTE UXORE,

NISI POSTEA SATISFIERI POSSIT UXORI; HAEC VERO VALERE ETIAM IN DOTE.

    (AD537)








      Imp. Iustinianus Aug. Iohanni pp. Orientis secundo.
<Praefatio.>Causam miserandam fieri cognoscentes coram nobis ipsis negotio moto illud
quidem correximus competenti modo, lege autem generali emendamus huiusmodi negotia, hoc quod
     moris est nostri.

CAPUT I.
 Et sancimus, si quis conscripserit antenuptialem vel propter nuptias donationem (sic
 enim eam oportere magis vocari decrevimus), sive ipse pro se hoc faciens sive etiam altero
scribente, aut patre aut matre aut cognatis aut extraneis forte, si quis igitur tale aliquid
 fecerit et scripserit donationem, in qua etiam aliquid immobilium est, interdicimus ei aut
supponere de cetero rem conscriptam in antenuptiali donatione aut alienare omnino. Quod enim
   semel vinculis sponsaliciae largitatis obligatum est, non erit conveniens alienari, ut
mulier veniente forsitan lucro quod ei confert antenuptialis donatio, difficultatem patiatur
 non inveniens rem in viri substantia, cum sit alienata aliis aut supposita, et potentibus
  forte personis, quatenus illi propter huiusmodi causas aut sit modis omnibus inadibilis
 vindicatio aut difficilis et litibus egeat, dum ex hoc ipso sit adiuvanda.
 1.Quapropter hoc observetur, et qui post haec contraxerit sciat quia, sive emptionem
   sive hypothecam habeat, nihil horum utilitatis habebit omnino, sed aequalia erunt non
 scriptis nec dictis quae super hoc scripta sunt aut convenerunt, et servetur uxori lucrum.
Non enim videntur nobis immoderate fecisse quidam nostrorum iudicum, qui etiam ipsam in rem
   mulieribus post matrimonii transactionem in sponsalicia largitate dederunt, quod recte
 incohatum deinde a posteris iudicibus quasi pro supervacanea quadam subtilitate contemptum
 est. Et non quaslibet vias inveniant artificiosas sumentes hypothecas praeparando mulieres
 consentire et ita proprio cadere iure. Consensus enim in talibus aut in hypothecam aut in
venditionem aut in aliam alienationem conscriptus percipienti omnino non proderit, si semel
   consensus fiat, sed sicut in intercessionibus scripsimus, ut oporteat biennii tempore
 existente rursus aliam professionem scribi confirmantem consensum, et tunc ratum esse quod
      factum est, sic et in hoc fiat,
 2.et si consentiat mulier, secundum speciem in intercessionibus sit omnino idemnis,
nisi etiam secundum, sicuti praediximus, celebraverit consensum. Plurima namque ex primo mox
     auditu delinquuntur, muliere quippe mariti seductionibus facile decepta et propria
neglegente iura, cum vero in plurimo tempore cogitaverit pro negotio, fiet forsitan cautior.
3.Verumtamen neque hoc simpliciter damus, sed tunc mulierem ex secundo consensu damno
  summittimus, dum sunt aliae res, ex quibus possibile est ei satisfieri pro re vel rebus
 immobilibus quae in antenuptiali donatione continentur et quae ab alio detinentur propter
alienationis aut suppositionis modum: alioquin si nihil aliud supersit, neque sic laesionem
  sustinere mulierem permittimus, sed licet secundo vel si frequenter consentiat, causa ad
     intercessionis feratur rationem, et sit omnino ei lucrum sub cautela positum, nisi
   apparuerit relictum aliud sufficiens ad antenuptialis largitatis quantitatem. Et haec
 dicimus non solum parcentes mulieribus, sed multo potius viris talia facientibus, siquidem
  ex multis et paene plurimis casibus communibus filiis antenuptialis donationis servantur
 res, et rursus eae manent apud substantiam viri eiusque successionem ex hac observatione,
 ideoque utilis lex est et uxori et marito secundum has satisdationes. Et multo potius haec
 in dote valebunt, si quid dotis aut alienetur aut supponatur : iam enim haec sufficienter
delimata atque sancita sunt.
4.Sed neque ipsos contrahentes omnino negleximus. Nam si etiam super his obligationem
quantum ad mulieres neque dictam neque scriptam esse volumus, et ipsos viros in aliis eorum
rebus obligari volumus occasione alienationis aut hypothecae, mulieribus quidem servantes in
ipsis immobilibus rebus sponsaliciae largitatis ius innovatum, viris autem competens ius ex
 documentis, quantum in aliis rebus suis, omnibus privilegiis doti datis iam a nobis in sua
 firmitate manentibus, quando mulier moverit. Aliis enim omnibus praeter mulierem huiusmodi
    privilegia nec ex antiquo dedimus neque nunc damus.
  <Epilogus.>Tua igitur eminentia quae placuerunt nobis et per hanc sacram declarata
   sunt legem omnibus faciat manifesta secundum sollemnem modum praeceptis per provincias
utens, ut nullam gentium lateat, quae a nobis sancita sunt. In hac enim felicissima civitate
       gloriosissimus praefectus urbis haec proponet
<Dat. k. Dec. CP. imp. dn. Iustiniani pp. Aug. ann. XI., post cons. Belisarii v.c. ann.
  II.>



 ►Sources:Auth.LXII;Coll.V, tit.14; Ep. Theod. 61; Ath. 10, 3; Iul. const. LV.



###### Nov62.htm ######
###### Nov62.htm ######

* NOV. LXII
DE SENATORIBUS.

  (AD 537)










 Idem Aug. Iohanni pp. <II.>

<Praefatio>Antiquissimis temporibus Romani senatus auctoritas tanto vigore
  potestatis effulsit, ut eius gubernatione domi forisque habita iugo Romano omnis
mundus subiceretur, non solum ad ortus solis et occasus, sed etiam in utrumque latus
    orbis terrae Romana dicione propagata: communi etenim senatus consilio omnia
     agebantur.
  1.Postea vero quam ad maiestatem imperatoriam ius populi Romani et senatus
     felicitate reipublicae translatum est, evenit ut ii, quos ipsi elegerint et
administrationibus praeposuerint, omnia facerent quae vox imperialis eis iniunxisset,
   et militiae sub eis constituerentur et cetera eorum dispositionibus oboedirent,
reliquis senatoribus in quiete degentibus, et posteaquam administratores causas sibi
   mandatas deposuerint, in principali maneat voluntate, utrum velit eos laborioso
   cingulo liberatos ad senatus securitatem remittere an aliis actibus destinare.

CAPUT I.
 In praesenti itaque multis variisque actibus urgentibus, quos nostra maiestas
     bello ac pace indefesse gerere noscitur, pars vacantium senatorum in nimiam
 deminutionem pervenit hocque summam putavit iniuriam et non curiosae conversationis
     remedium.
 1.Ideoque et eam quibus oportet modis ampliare nostro molimento visum est et
   homines nobilitate et summa opinione egregios ei adsignare, quatenus una quidem
nostri senatus pars per administrationes suam ostendat sagacitatem, altera vero, quae
in quiete degit, alio modo suum ingenium reipublicae valeat exhibere.
 2.Et quia magna utilitas ex iudicandi sinceritate reipublicae nostrae cedit,
quaedam autem causae post appellationes iudicibus porrectas in sacrum nostri numinis
consistorium inferuntur et a nostris proceribus examinantur, idcirco nobis <placuit>
       non solum iudices nostros, sed etiam senatores ad examinandas lites in
consultationibus convenientes una cum aliis florentissimis nostris proceribus litium
facta trutinare, et quemadmodum, si quando silentium ob alia una cum conventu fuerit
nuntiatum, omnes colliguntur et proceres et senatores, ita et nunc, quando silentium
   tantummodo propter alicuius causae examinationem pronuntietur, etsi non addatur
 conventus vocabulum, tamen eos convenire et omnes consedentes quod eis visum fuerit
    sub sacrosanctorum evangeliorum praesentia et statuere et ad nostram referre
scientiam et augustae maiestatis dispositionem expectare: a solis senatoribus, sed ab
 utroque ordine, huiusmodi litibus exercendis. Melius enim et perpensius amplioribus
 quam paucis examinantibus ius merum et iustitiae lumen invenitur.
 3.Eo certissimo constituto, quod et in ludis circensibus et quando conventus
   fuerit nuntiatus, solito more et senatores colligi necesse est et suum officium
      exercere. Et hunc quidem praesentis legis articulum ita disponimus et hac
 constitutione in perpetuum valitura constringimus.

CAPUT II.
   Aliud autem capitulum propter honorem dignitates comitantem praesenti lege
discernendum esse perspeximus. Cum enim inter florentissimos nostri palatii proceres
    et gloriosissimos senatores quasi quaedam medietas sublimis est praefecturae,
  sancimus praesulem quidem amplissimi senatus (secundum <quod> sibi antiquissimae
 series memoriae vindicat) urbicariam esse praefecturam et primam sedem ei dedicari,
postea autem omnes eminentissimos senatores patricios numerari, videlicet ut, si qui
ex his et consulatus insignibus decorantur, secundum consulatus ordinem habeant inter
 se emergentem praerogativam; his procul dubio qui in ipso actu consulatum gesserunt
       aliis omnibus consularibus in suo ordine anteponendis.
    1.Quemadmodum enim inter proceres nostros moris est patriciatus infulas
consulari fastigio anteponi, et in amplissimo senatu idem exemplum observandum est.
   2.Cetero omni post patricios consortio tam consularium quam praefectoriae
  dignitatis, quibus etiam magistros militum connumeramus nec non viros magnificos
illustres, secundum suae dignitatis tempora in magnam curiam tam convenientibus quam
      consedentibus et sententiam ferre habentibus licentiam.
     3.Si quem autem utentem cingulo ex nostra iussione deponere cingulum
contigerit, non ex hoc fieri eum deteriorem censemus vel ad inferiorem gradum deduci,
  sed suam tenere etiam in amplissimo senatu praerogativam, quam antea cum cingulo
uteretur habuisse noscebatur; et si quidem altiore loco condonare voluerimus, hoc eum
   et in maxima curia beneficio perpotiri. Quos enim honoratos vocamus, eos nullam
 iniuriam perpeti concedimus, ne quod eis pro labore per quietem praecipuum praemium
     indulgemus, hoc in deminutionem honoris eorum detrahatur.
 4.Gaudeat ita unusquisque sine aliqua laesione beneficio nostro, sive ut agat
  sive ut requiescat fuerit in eum collatum, cum neque semper laborare neque semper
  vacare hominibus libitum esse videtur, sed permutatio et varietas et usus rarior
     mentes humanas delectant.
    5.Si qui autem illustri dignitate decorati sunt, liceat eis patriciatus
codicillos accipere, etsi non consulares vel praefectorii existant, quod constitutio
  divae memoriae Zenonis irrite postulabat. Sufficit etenim in patriciatus honorem
  capiendum, ut tantummodo illustri dignitate quidem decoretur. Sed etsi hoc iam in
   quibus praetermissum est, nullam praeiudicium eis qui provecti sunt generare.
 6.Sin vero dignitate donare quosdam voluerimus, illa tamen voluntate ut ilico
  in senatum eos transferamus, eos tantummodo tertiam partem sportularum praestare
    sancimus, ut et dignitate gaudeant et magnum non sentiant detrimentum; aliis
  videlicet omnibus in provectionibus suis in solidum consuetudines praestantibus.
    <Epilogus>Quae igitur per hanc divinam legem nostra sanxit aeternitas,
 sublimitas tua et tuae sedis successores et officium tuum in omne aevum conservare
      festinent, poena quinquaginta librarum auri eis imminente qui hoc violare
  temptaverint vel a quoquam violari concesserint.
Dat. ..... kal..Ianuarias CP. imp. dn. Iustiniani pp. Aug. anno XI., post cons.
     Belisarii v. c. <anno II.>



       ►Sources:Auth. LXIV;Ep. Theod. 62; Ath. 22, 3; Iul. const. LVI.



###### Nov63.htm ######
###### Nov63.htm ######

* NOV. LXIII
    DE NOVI OPERIS NUNTIATIONE MARINI ASPECTUS.

   (AD538)










     Imp. Iustinianus Aug. Longino praefecto urbis Constantinopolis.

<Praefatio>Causam quae dolose fit in hac regia civitate circa domuum aedificia
  cohibere et emendare iustum credimus. Quia enim certis mensuris distare domos ab invicem
Zenonis piae memoriae constitutio dicit, sed et nos aliquid tale sancivimus, sequitur autem
    in hac regia urbe non posse aliquem intra centum pedes prohibere maris aspectum, rem
 gratissimam: oportebat quidem forsan et ex ampliori mensura aspectus eis patere et non eos
prohibere, sed tamen et in hoc inopinabili quadam machinantur arte. Quidam enim centum pedum
  relinquentes mensuram aut etiam parvum aliquid huic addentes deinde aedificant ibi nihil
  aliud habentes, sed tamquam aliquod velum tendunt, et cum abstulerint maris aspectum per
omnem potestatem, et non repugnantes legi propter centum pedum spatium, interius aedificant
sine prohibitione; et dum quod quaerunt potiuntur, deponunt illud quod propter utilitatem ab
   eis adinventum est, et ita schema circumvenientes omni voluptate extraneas possessorum
constituunt domos. Quod de cetero fieri nullo volumus modo.

CAPUT I.
 Sed si quis voluerit tale aliquid excogitare et malignari, non taliter ludat, sed si
 hoc eguerit pro veritate, domum totam aedificet et usque ad spatium totum (centum dicimus
 pedum) tendat, aedificia faciens tamquam necessaria sibi et inevitabilia futura, non autem
   propter vicini laesionem construat parietes et velut ex quadam pictura talem extendens
   machinationem privationem aspectus arripiat. Sicut enim eos qui aliena diripiunt recte
  aversamur et poena dignos putamus, ita et hoc molientes nihilo minores malitia eorum qui
  etiam alienas res arripiunt aestimamus. Unde si parvam aliquam rem per modum arreptionis
 auferre praesumenti bene faciens vi bonorum raptorum cum quadrupli minatur poena, quomodo
 non et hunc necesse est, qui tale aliquid egit, et cogi deponere quod ab eo factum est et
   alia maiori poena multari, hoc est decem librarum auri inferendaram theatralibus tuae
  celsitudinis, ut non malus vicinus (hoc quod in sermone est) constitutus vadat deridens
     legem tamquam non valentem eum propriis inhibere dispositionibus.
 <Epilogus>Quae igitur placuerunt nobis et per hanc sacram declarata sunt legem, tua
 celsitudo in hac felicissima civitate operi terminoque contradere et in perpetuum una cum
   oboedienti officio servare festinet, eadem hoc est decem librarum auri imminente poena
   contra haec praevaricantes aut praevaricari sinentes.
Dat. VII. idus Mart. Constantinopoli, imp. dn. Iustiniani pp. Aug. anno XI., <Iohanne>
v. c. cons.



►Sources:Auth.LXVI;Coll.V, tit.15; Ep. Theod. 63; Ath. 21, 2; Iul. const. LVII.



###### Nov64.htm ######
###### Nov64.htm ######

* NOV. LXIV
    DE HORTULANIS CONSTANTINOPOLITANIS.

      (AD538)

=






=

  Idem Aug. Longino praefecto urbis regiae Constantinopolis.

<Praefatio>Multae undique querelae nobis ex tempore plurimo contra
  felicissimae huius urbis et eius suburbanorum hortulanos deteruntur laborantium
       omnium adversus eorum malitiam. Quae vero deferuntur huiusmodi sunt.

CAPUT I.
   Aiunt ex corpore hortulanorum et aestimatores hortorum plerumque esse et
 causam fieri pessimam. Dum enim horti dominus hunc tradit hortulano conductionem
 subeunti, nihil aliud quam plantatum in eo olus aestimant et huius aestimationem
  imponunt accipienti hortulano seu conductori; cum vero futurus est tradere post
   transactionem temporis conductor, fieri tunc quidem ab eis scrupulosam oleris
aestimationem, eam autem in sextuplum aut multiplicem ferri, et si ei quinquaginta
aureorum sit olus, non minus trecentum, interdum autem et amplius hoc aestimari. Et
  non usque hoc solum causae avaritiam stare, sed etiam maiorem multo eam facere,
 dicentes quia stercus immiserint terrae et alios quasi habeant labores, et ex hoc
   extendere in quantum voluerint pretium, et pro aestimatione insertarum forsan
 arborum alia augmenta facere, dum utique, cum perceperint a dominis, nulla talis
penitus aestimatio facta sit, sed plerumque in pactis profiteantur hortulani, quia
 et plantatas servant arbores et alias plantabunt. Sed aestimator et in semetipso
 similiter causam post paucum tempus futuram putans merito pro se talem avaritiam
  infert, unde si infelix patiatur dominus ex imperitia tanta dare damnum et sua
  recipere, alioque tradat hortum et rursus in illo hoc patiatur, <insuper et ex
   tertio forte aut quarto similem patiatur> nimietatem, periclitabitur et ipso
   penitus cadere horti dominio et extraneus suis rebus fieri. Facere quoque eos
agnovimus et quandam maiorem absurditatis adiectionem. Si enim qui postea subintrat
  hortulanus adiciat aliquid priori possessioni, et hac ipsa conductione completa
   exigit aestimationem tamquam ex laboribus suis factam, cum utique non omnino
augmentum ex illius diligentia factum sit, sed forte principio aut per proditiones
  aestimantium aut per neglegentiam, dum in minus quam debeat traditio facta sit.
   Quae nobis omnia ultra omnem videntur esse calliditatem et asperitatem, quam
   reprimi volumus a tua celsitudine hanc sacram nostram pragmaticam respiciente
 legem. Et sicut hortulanus suscepit hortum a possessore, ita eum recontradat; si
quidem olus habet, cum hortulanus eum suscepit, et aestimatio fiat huius, similiter
 et in restitutione scrupulosam aestimationem oleris solius percipiat; si vero non
habet, sed purum percipiat hortum, sive habentem stercus sive etiam non, sic etiam
   restitutionem fieri, et simpliciter ita servari causae ordinem super tradente
    hortulano qualis fuit cum perciperet, nulla alia inferenda domino laesione.
   Aestimationem vero olerum non solum ab hortulanus fieri, sed etiam ab his qui
  vocantur summarii et qui talia noverunt, quippe propositis sacris eloquiis. Non
    enim volumus possessoribus inutiles esse usus propter eorum qui sortiuntur
 nequitiam et avaritiam. Propterea igitur congregans eos determinabis et non sines
    iniuriam ullam inferri possessoribus, sed undique eos illaesos indemnesque
     servabis. Volumus enim aequam mensuram et a dominis <ad> hortulanos et ab
hortulanis ad dominos fieri, eo quod undique nobis aequitas curae sit et ut neutra
  laedatur pars.

CAPUT II.
   Si vero aliquis incultam terram tradat, <at> ille eam colat, pro cultura
   percipiat mercedem et existentis in eo oleris aestimationem, et ita sine lite
 discedat, nulla avaritia neque maligna arte nec super hoc facienda, quatinus per
 hanc sacram nostram pragmaticam legem et futuram super ea dispositionem per tuam
celsitudinem de cetero maneamus pro talibus non inquietandi, et non etiam reliquis
nostris pro republica curis tales quaedam subeant sollicitudines, eo quod non parva
 non grandis pars nostrae reipublicae absque nostra sollicitudine est, dum cuncta
  circumeamus mentis oculis et nihil incompositum, nihil inordinatum neque dubium
 relinquere velimus. Interminabis autem etiam poenam quinque librarum auri contra
    eos qui de cetero tale aliquid egerint aut agi permiserint.
  Dat. XV. kal. Feb. Constantinopoli imp. dn. Iustiniani pp. Aug. <anno XI>
      Iohanne v. c. consule.

=

     ►Sources:Auth.LXV;Ep. Theod. 64; Ath. 21, 1; Iul. const. LVIII.

=

###### Nov65.htm ######
###### Nov65.htm ######

* NOV. LXV
  DE ALIENATIONE RERUM ECCLESIAE MYSIAE RELICTARUM

  PRO CAPTIVORUM REDEMPTIONE ET PAUPERUM ALIMENTIS.

    (AD538)










       Idem Aug. Iustiniano v. c. rectori Mysiae.

<Praefatio>Scimus antea legem promulgasse, per quam omnes alienationes
  ecclesiasticas inhibuimus. Sed postea alia lege perspeximus, quatenus liceat pro
 soluto res ecclesiasticas vel alias quae piis domibus deputatae sunt persolvere.
   1.Sed etiam hoc in nostram venit memoriam, quod Martino viro sanctissimo
episcopo Odissitanae civitatis formam et ante legem nostram dedimus prohibentem eum
    ecclesiasticas res vendere, ne qui ex potentioribus ei necessitatem imponant
       secundum suum propositum res ecclesiasticas alienare.
2.Sed etiam in nostram venit memoriam alia res quam pro divinis fecimus vasis,
  pro quibus omnibus abdicavimus, ne cui liceat sacrosancta vasa vel venumdare vel
 obligare, nisi tantummodo in redemptionem captivorum, quia animae redemptio aliis
   omnibus rebus pretiosior est.

CAPUT I.
 Sed haec quidem antea subsecuta sunt: quae narratio necessaria nobis fuit ad
      praesentis specialis legis memoriam. Venit etenim in praesenti memoratus
sanctissimus vir in hanc sacratissimam civitatem et edocuit nos, multos terras sine
  certo reditu vel domunculas vel vineas relinquere ad redemptionem captivorum vel
  pauperum alimonias, et alienatione prohibita memoratos actus licet piissimi sint
    attamen inhiberi: iam petivit sibi permitti per legem specialem hoc facere.
     1.Sancimus itaque, si quis reliquerit ad redemptionem captivorum vel
  sustentationem pauperum res immobiles, si quidem certus reditus est ex relictis
 rebus colligendus, manere legatum vel hereditatem vel donationem nulla alienatione
mutilanda, cum possit ex reditibus redemptio vel sustentatio fieri.
  2.Sin autem vel certus reditus non est, vel domus paene diruta et longe ab
ecclesia posita, vel vineae quarum fructus non semper similes sed varii colliguntur
et incursionibus forsitan barbaricis dediti: in his tantummodo speciebus permittimus
 et venditionem hac speciali lege in memorata provincia fieri, si tamen domus intra
  fines ecclesiae vel vineae iuxta muros civitatis minime positae sint; ita ut in
     venditionis instrumento ipsa verba testatoris exprimantur, ubi ei placuit
     venditionem fieri et redemptionem ex his captivorum vel alimonias pauperum
    celebrari.
 3.Et si hoc ita subsecutum fuerit, habeat venditio firmitatem et liceat sine
metu alterius legis et oeconomis ecclesiasticis et viro sanctissimo episcopo vendere
    et emptoribus habere easdem res firmo iure.
 4.Habebunt autem dei omnipotentis crimen oeconomi ecclesiae, si pretia quae
 acceperint in aliam causam consumpserint, licet piissima sit, et non in praedictas
     duas tantummodo causas, ad imitationem legis quae super sacrosanctis vasis
       alienandis lata est.
      5.Sic etenim et venditio necessaria procedat et actus piissimi non
  defraudentur et animae hominum non depereant, cum et terrarum possessio et rerum
mobilium non talem habeat curam nec ita sint necessariae ut captivorum redemptio et
     vita egentium, quae et animas salvant et deo omnipotenti placabiles sunt.
 <Epilogus>Gravitas itaque tua quae per hanc specialem legem nostra decrevit
     aeternitas tam effectui mancipare quam observari procuret.
  Dat. X. kal. April. CP. imp. dn. Iustiniani pp. Aug. anno XI. Iohanne v. c.
      consule.



      ►Sources:Auth.LXVII;Ep. Theod. 65; Ath. 2, 10; Iul. const. LIX.



###### Nov66.htm ######
###### Nov66.htm ######

* NOV. LXVI
       UT FACTAE NOVAE CONSTITUTIONES POST INSINUATIONEM EARUM POST DUOS MENSES

 VALEANT. PARCIT AUTEM NON CUSTODIENTIBUS SUBTILITATEM CONSTITUTIONUM

     SUPER TESTAMENTIS IN RELINQUENDO QUADRANTE AUT NON SCRIBENDO

    AUT NON DICENDO NOMEN HEREDIS.

    (AD538)

=






=

Imp. Iustinianus Aug. Iohanni glorioso pp. Orientis secundo et consuli.

<Praefatio>Semper legum nobis occasiones motorum negotiorum praebuerunt causae.
    Plurimis enim nobis aditionibus factis occasione nostrarum constitutionum quas super
  successionibus scripsimus, quale est ut oporteat propria manu testatorem heredis scribere
nomen, ex quantis unciis reputari oporteat Falcidiam quam filiis parentes relinquunt, sive ex
    tribus sive ex quattuor sive etiam ex pluribus, et multis propter hoc periclitantibus
 testamentis cadere, ne complerentur quae in eis scripta sunt, quia licet factae sint leges,
  tamen non sunt cognitae aut provincialibus aut etiam hic nondum forte propositae nullique
     manifestatae, necessarium aestimavimus talia lege brevi corrigere.

CAPUT I.
Sancimus igitur, ex illo nostras constitutiones quae pro testamentis sunt valere, ex quo
manifestae in commune factae sunt, ..... manifestae, in provinciis autem ex quo directae per
 metropolis palam factae sunt vel postea factae fuerint, ne legum ignoratione secundum quod
  dudum tenuit testamenta homines facientes videantur praevaricari legem. Ut autem apertius
adhuc causa declaretur, sancimus, si scripta fuerit huiusmodi lex, hanc post duos menses dati
    ei temporis valere et in republica tractari sive in hac felicissima civitate sive in
provinciis, post insinuationem sufficienti hoc tempore omnibus manifestam eam constituere, et
 tabellionibus eius cognoscentibus virtutem et subiectis agnoscentibus legemque servantibus.
Sic nulli omnino erit declinatio, ut nostram custodiant legem. Non enim volumus deficientium
    infringi voluntates, omnibus siquidem studemus modis ratas eas constituere. Cur enim
 culpabimus eos qui positas nostras ignoraverunt constitutiones, vel si forte post paululum
 quam scripta lex est et adhuc ignorata, processerint testatores et propterea in testamentis
aut non scripserint propria manu heredum nomina aut etiam tres uncias solum reliquerint filio
    et non quattuor, in quo legem aut non positam contigit aut positam et eo quod nondum
      proposita fuerit iuste ignoratam.
 1.Igitur etiam hactenus, licet antiqua constitutio sit et in cognominis nostri posita
   constitutionum Codice, quae scribi propria manu heredis nomen disposuit, tamen plurimi
     praeter eius testati sunt virtutem ignorantes eius legislationem, et hactenus talia
   praetermissa denuntiantur nostrae potestati; et omnibus semper talia poscentibus veniam
  dedimus, quoniam nondum fieri has manifestas evenerat, et sacras super his fecimus formas
 iustam eis largientes veniam. Ne igitur inportunitatem patiamur de his per singulos dies et
formas scribere cogamur, propterea sancimus, sicuti dictum est, seniorem quidem in Iustiniano
positam Codice valere hic quidem ex quo insinuata est, in provinciis autem ex quo directa et
 palam facta est in unaquaque metropoli aut alia civitate: tempore namque plurimo transeunte
   et nostro Codico ubique directo non recte ignorabitur.
2.Alteram vero novellam, quae inter constitutiones post Codicem posita est, decernentem
  quod filiis relinquatur, valere et in hac felicissima civitate et in provinciis post duos
menses insinuationis, sicuti praediximus: eo quod factis a nobis uniformibus constitutionibus
     de mensura institutionis filiorum, alia quidem Graecorum lingua conscripta propter
multitudinis frequentiam, alia vero Latina, quae etiam firmissima propter reipublicae figuram
  est, illa quidem kalendarum Martiarum habet conscriptionis tunc diem, non autem insinuata
   tunc, alia vero Latina voce conscripta ad Solomonem gloriosissimum apud Afros sacrorum
praesulem tunc praetoriorum kalendas Aprilis:
  3.quia neque Graeca lingua conscripta mox palam facta est ..... et directa, denique
 etiam quae hic ad gloriosos praefectos sacrorum nostrorum praetoriorum scripta est, id est
Graeca, Maio mense insinuata est in eadem sede atque directa. Ideoque sancimus oportere eius
legislationem quae de mensura institutionis filiorum eloquitur valere hic quidem ex kalendis
  tunc Maiis, ut duos menses ei servemus, in provinciis autem ex quo haec palam facta est,
 etiam ibi duobus mensibus post insinuationem servandis. Si vero nondum hactenus in omnibus
  provinciis destinata est, velociter et eam et alias quae forte non missae sunt adhuc aut
etiam postea comitante deo a nobis faciendas mitti nunc vel mittendas esse, quatenus nostrae
      constitutiones in metropolitanis civitatibus fiant vel faciendae sint manifestae;
   provinciarum vero praesides ipsos mittere eas et missuros esse per omnes civitates sub
      unaquaque provincia constitutas, ut nullus de cetero occasionem sumat cuiuslibet
ignorationis.
4.Unde praeteritum omne iustam habet veniam, valeantque defunctorum dispositiones, vel
 si nuper factae sint, sicut eas illi tecerunt, vel si secundum prius tenentem legislationem
    litteris propriis non scripserunt heredum appellationes aut testibus eas non fecerunt
   manifestas aut tres uncias et non amplius reliquerunt filiis. Non enim infringi sicuti
praediximus defunctorum volumus dispositiones, sed et ratas eas per omnia declaramus, ut vel
      si proxime scripta sunt testamenta post positionem legis, nondum vero contigerat
  constitutiones factas innotuisse, et superviventibus forte testatoribus non sunt mutata,
  maneant etiam sic institutiones quae ab initio secundum tunc certas extantes factae sunt
 leges propriam virtutem habentes, et non accusandae eo quod tempore quo supervixerunt illi
 eas non mutaverunt. Non enim omnia sunt in nobis nec semper quibusdam tempus fit testandi,
repente plerumque incidunt hominibus mortes testandi eis potestatem auferentes. Quamobrem ab
 initio factum recte eo quod non fuerit mutatum non arbitramur postea mutari aut aliquo modo
 infringi, sed immutilatam manere quae tunc placuit testatori sententiam valideque servari.
    Erit namque absurdum, ut quod factum est recte ex eo quod tunc non erat factum postea
mutetur.
   5.Collective igitur dicendum percipiant filii relictas sibi, si ita contigerat, a
patribus tres uncias ex testamentis ita factas aut ante legis positionem aut post positionem
   legis, antequam haec tamen apud iudices innotesceret. Si vero adiectum sit testamentis,
oportere quod reliquum est eis impleri secundum quod tunc legibus debebatur, hoc percipiendum
 secundum antiquas leges, ut si deest tribus unciis, secundum illud supplementum fiat et non
 in quadriuncio, quod postea quidem sancitum est, nondum tamen tunc agnitum.
    <Epilogus>Quae igitur placuerunt nobis et per hanc sacram declarata sunt legem,
 praeceptis propriis tua eminentia omnibus faciat manifesta et qui in hac maxima civitate et
 qui foris inhabitant, quatenus omnibus fiant palam quae a nobis pro omnium cautela sancita
  sunt.
  Dat. kal. Maias Constantinopoli imp. dn. Iustiniani pp. Aug anno XII. Iohanne v. c.
  cons.

=

 ►Sources:Auth.LXVIII;Coll.V, tit.16; Ep. Theod. 66; Ath. 9, 5; Iul. const. LX.

=

###### Nov67.htm ######
###### Nov67.htm ######

* NOV. LXVII
UT NULLUS FABRICET ORATORII DOMUM PRAETER VOLUNTATEM EPISCOPI, ET UT
DEPUTET PRIUS QUAE CIRCA DILIGENTIAM ET STATUM FABRICATI ORATORII
SUFFICIANT. ET UT EPISCOPI NON DESINT SUIS ECCLESIIS. ET DE
ALIENATIONE ECCLESIASTICARUM IMMOBILIUM RERUM.

   (AD538)

=






=

Imp. Iustinianus Aug. Menae archiepiscopo Constantinopolis.

<Praefatio>Ea quae de sanctissimis ecclesiis sunt multis comprehendentes legibus
adhuc etiam alia egemus ad exorta negotia et rursus emergentia sufficiente. Plurimi namque
  nominis causa ad opus sanctarum ecclesiarum accedunt, deinde eas aedificantes nequaquam
  curam ponunt ut expensas quoque ei deponant decentes et ad luminaria et ad observantium
alimenta et ad sacrum ministerium, sed deserunt eas in nudis aedificiis constitutas et aut
    destruendas aut omni sacro ministerio defraudandas.

CAPUT I.
    Sancimus igitur prae omnibus quidem illud fieri, et nulli licentiam esse neque
 monasterium neque ecclesiam neque orationis domum incipere aedificare, antequam civitatis
  deo amabilis episcopus orationem in loco faciat et crucem figat publicum ibi processum
   faciens et causam manifestam omnibus statuens. Multi enim simulantes fabricare quasi
orationis domos suis medentur langoribus, non orthodoxarum ecclesiarum aedificatores facti,
       sed speluncarum illicitarum.

CAPUT II.
  Deinde non aliter quempiam ecclesiam ex novo aedificare, priusquam loquatur ad deo
     amabilem episcopum et definiat mensuram quam deputat et ad luminaria et ad sacrum
     ministerium et ad incorrumpendam domus custodiam et observantium alimenta: et si
 sufficienter habere videatur, faciat prius donationem eorum quae futura sunt deputari, et
   ita domus aedificetur. Si autem non sufficiat quidem aliquis ad hoc, nomen vero forte
  habere desiderans, quo et ipse fabricator ecclesiae vocetur, vult aliquid tale facere,
   multae et in hac regia civitate et in provinciis ecclesiae sunt, in quibus competenti
quidem administratur modo, periculum vero ruinae patiuntur per vetustatem aut etiam parvae
  constitutae et inordinastae secundum desiderium horum qui eis deputati sunt: licebit ei
    unam talium ecclesiarum accipienti hanc aedificare ; et hic voluntate deo amabilis
orthodoxorum episcopi res agenda est. Sic enim poterit et sacrae domus fabricator vocari et
  nihil de suo superexpendere, deputatis iam circa haec expensis oblatis ab eis qui etiam
  prius has expendebant.

CAPUT III.
   Illud quoque sancimus, quatenus secundum iam a nobis prolatam legem deo amabiles
 episcopi in suis ecclesiis maneant, et non relinquant quidem eas, tempus vero multum hic
   morentur et cogant per provincias oeconomos expensas sibi transmittere ex sanctissima
 ecclesia, <et> expendat quidem ipse inde eique observare non patiatur. Sancimus igitur, a
nobis iam posita lege in sua manente virtute, si defuerit deo amabilis episcopus ecclesiae
 suae amplius tempus, nullam ei mitti expensam de provincia, sed illam quidem circa actus
 pios et sanctissimam ecclesiam expendi, ipsum vero hic errantem non expensis sanctissimam
 ecclesiam praegravare: cum certum sit quia, si plurimo tempore defuerit, quae iam a nobis
     super eis sancita sunt valebunt.

CAPUT IV.
    Quoniam vero contigit nos iam sanxisse ut, si qua in provinciis alienatio rei
  immobilis facienda est, secundum decretum hanc procedere, sicuti dudum prolata a nobis
  constitutio dicit, agi vero decretum non solum praesente deo amabili episcopo civitatis
eiusque clero, sed etiam metropoleos episcopo, nec non et illud insuper est sancitum ut, si
 metropoleos sanctissimus episcopus futurus est venumdare sive eius ecclesiae sanctissimi
  oeconomi, quid oportet fieri: etiam hoc adicimus, ut duo ex synodo quae sub eo est deo
    amabilium episcoporum quoscumque elegerit ipsi intersint, et alia omni observatione
custodita, quae iam sancita est. praesentia duorum deo amabilium episcoporum adiciatur, ut
   secundum se videatur cum sua synodo rem agere, et sicut ipse rem facit credibilem et
 sufficientem ei qui sub eo constitutus est, dum praesens est, ita et ipsi quae sub eo est
  synodus praesens per duos deo amabilium episcoporum videbitur rem praebere cautissimam,
 sumentem ex huiusmodi synodo testimonium.
    <Epilogus>Hanc itaque nostram legem et ad sedem tuae beatitudinis et ceteros
 sanctissimos patriarchas missam ipsi per litteras proprias sub vos metropolitis facietis
 manifestam, et illi palam facient sub se constitutis episcopis, ut nullum lateant quae a
  nobis constituta sunt.
    <Dat. k. Mai. CP. imp. dn. Iustiniani pp. Aug. ann. XII. Iohanne v. c. cons.>

=

 ►Sources:Auth.LXIX;Coll.V, tit.17; Ep. Theod. 67; Ath. 1, 7; Iul. const. LXI.

=

###### Nov68.htm ######
###### Nov68.htm ######

* NOV. LXVIII
   <UT CONSTITUTIO PIISSIMI IMPERATORIS QUAE IN SUCCESSIONIBUS

  IN LUCRA NUPTIALIA EX ORBITATIS CASU LUCRA INTRODUCIT VALEAT

  IN FACTIS QUAE POST CONSTITUTIONEM CONTIGERINT, IN IIS AUTEM

    QUAE ANTE EAM FUERINT LEONIS CONSTITUTIO LOCUM HABEAT.>.

 (AD538)










   Idem Aug. Iohanni pp. secundo et cons. ordinario.

<Praefatio>Novimus Leonis piae memoriae constitutionem scriptam de his qui ad
 secundas veniunt nuptias sive viris sive mulieribus ex [illo] matrimonio lucrum ex
   illis nuptiis filiis venerande servantem, solius ususfructus eum, qui lucratur,
dominum facientem, dominium autem illis servantem, si filii et nepotes moriantur, non
    existente iam ullo propter quem is, qui ad secunda vota pervenit, proprietate
     privatur, manere volentem inavulsibilem ac totam apud eum, qui lucratur, et
      proprietatis utilitatem.

CAPUT I.
   Hanc nos nuper correximus alia disponentes et volentes heredes morientium
filiorum aut nepotum, sive parentes sint sive alii quidam, habere inde solacium, solo
   pacto quod ex morte filiis non existentibus contrahitur manente etiam secundum
  proprietatem apud lucrantem, reliquis autem ad heredes deficientium filiorum aut
  nepotum venientibus, in nullo a nobis ususfructus ratione novata.
1.Haec igitur et nunc in omne tempus valere volumus; nisi tamen contigit filios
antequam poneretur nostra constitutio mori. Si enim contigit quidem lucrum totum ante
 nuptias iam factum eius qui ad secunda vota migravit, filiis ante legem defunctis,
nequaquam nostra lex illa perscrutabitur quae praecedens lex Leonis piae memoriae sub
sua constituit potestate: quapropter non solum filiis aut nepotibus non existentibus
   secure habebunt quae lucrati sunt, sed etiam vel si quid horum apud alios est,
   secundum modum competentem dominis vindicabunt.
 2.Haec igitur brevi lege comprehendentes tales dubitationes perimimus, ut non
      assidue ab interpellantibus molestemur; sed lege haec statuentes communi
importunitatibus huiusmodi liberabimur, figuram quae ante nostram legislationem erat
     posita servari volentes ei qui ante eam beneficium meruit.
   <Epilogus>Tua igitur eminentia quae secundum hunc nobis placuerunt modum
     omnibus manifesta propriis edictis ac praeceptis efficiat.
 Dat. VIII. kal. Iunii Constantinopoli <imp.> dn. Iustiniani pp. Aug. anno XII.
       Iohanne v. c. consule.



       ►Sources:Auth.LXX;Ep. Theod. 68; Ath. 10, 4; Iul. const. LXII.



###### Nov69.htm ######
###### Nov69.htm ######

* NOV. LXIX

UT OMNES OBOEDIANT IUDICIBUS PROVINCIARUM ET IN CRIMINALIBUS ET IN
PECUNIARIIS, ET IBI NEGOTIA EXAMINENTUR, NULLO EXCEPTO PER
PRIVILEGIUM, NEC HUC CONVENTI DEDUCANTUR NISI SACRA PRAGMATICA FORMA
EXHIBERI QUEMPIAM IUSSERIT.

 (AD 538)

Idem Aug. Constantinopolitanis.

<Praefatio>

Unam quidem esse omnium perfectissimam virtutem arbitrandum est hominibus quae iura omnibus distribuit, hoc est ex causa cognominata iustitia. Etenim unamquamque aliarum virtutum nisi subsequantur huius bona, fiet nihil horum quae competent. Itaque nec fortitudinem quae non est cum iustitia laudabimus, cum scilicet patria lingua fortitudinem in armis virtutem appellet solum; et si quis ab ea iustitiam subtrahat, delictorum occasio solummodo, non quorumdam bonorum fiet. Quam in nostris provinciis intuentes contemni lege placenti deo eam corroborare et ad fortitudinem decentem deducere iudicavimus oportere.  Plurimorum namque alii quidem litteras sacras alii privilegia alii pragmaticas formas alii praecepta iudicum quidam alias ex aliis adinvenientes occasiones sibi peragunt peccandi quidem ut in provinciis et extra eas litigare simulent. Qui enim in quolibet loco male patitur aut aliquid suorum amittit aut de terminis terrae litigat aut de proprietate aut de possessione aut de hypotheca aut de alio quocumque, quomodo valebit in alio loco probationes horum quae pertulit exhibere? haec enim agentes ostendentesque potentiam solam et fortitudinem, ita iuste credentes talia machinantur, et haec homines perpetrant tamquam perpetuam virtutem habituros se confidentes, et non respiciunt ad multa et decies milies exempla, quia sero tandem et in personis numerabilibus ex potentibus vidimus potentes procedere, ex divitibus divites, in omne autem paene ex potentibus processerunt inanes, ex divitibus autem pauperes, dum patrum iniustitia sobolem est secuta, et non cogitant neque reputant, quoniam quod ipsi quasi pro se machinantur potestatibus utentes, hoc forsan contra eos qui ex eis procreantur agunt, non eadem potentia sequente sobolem quae illos.

CAPUT I.

Haec considerantes praesentem ponere legem aestimavimus oportere. Et praecipimus omnibus in provinciis iudicibus quicumque nostris oboediunt sceptris in universa dicione et quae ascendentem videt et quae occidentem solem et quae ex utroque est latere; ut unusquisque in qua provincia delinquit aut in qua pecuniarum aut criminum reus fit, sive de terra et de terminis sive de proprietate sive de possessione aut hypotheca vel de qualibet alia occasione, illic etiam iuri subiaceat (hoc enim apud praecedentes legislatores varie quidem, tamen dictum est, licet non pure et sicut nos illud consideravimus), et ultra terminos litigare non quaerat.

1. Sive enim magna delicta [sint] sive contractus consistunt, oportet omnibus modis super eis et conventionem esse et scripturam, si opus fuerit, et examinationem provincialem propter facilem probationem; sive in parvo quispiam similiter delinquat, sive maius adhuc peccatum fiat, quale est si nec in parvis iure potiatur, sed expectet venire in extraneae terrae provinciam, ibique eum convenire et de talibus litigare, quem neque praesentem neque in provincia forsan propter virtutem illius aut infirmitatem suam convenire poterat competenter. Quid enim erit durius quam laesum forsan circa sublationem bovis aut equi aut iumentorum alicuius aut pecudum aut (ut exiguum dicamus) domesticae gallinae, hunc cogi non in qua aufertur provincia litigare, sed alibi currere et illic probationes horum quae pertulit exigi, et aut plures expensas pati quam rei aestimationem, aut inopiam ingemiscentem ferre? Hinc nobis multitudo plurima est interpellantium cotidie, et crebro in talibus causis inquietamur parvarum gratia occasionum, et ipsi multas sustinentes importunitates et videntes plurimam quidem multitudinem virorum plurimamque mulierum ex propriis locis agitatas et ad hanc venientes felicissimam civitatem, quorum plurimi etiam mendicantes et afflicti hoc agunt, interdum quoque hic moriuntur.

CAPUT II.

Si igitur fuerint ambo in provincia et actor et reus, nequaquam ad aliam provinciam causa trahatur neque ad hanc felicissimam civitatem, neque ex privilegio cuiuspiam neque ex iussione, sed illic decidatur. Si vero alter quidem adest alter autem abest, qui vero praesens est ex domo absentis iniustitiam patiatur, conveniatur omnibus modis ipse qui iniustitiam egit, sive curator sive conductor sive quicumque sit eius, et liceat ei secundum provinciae spatium et secundum legem communem antiquitus positam indutias accipientem nuntiare quae de his gesta sunt illi ad quem causa retertur.

1. Sed si quidem vicina provincia est in qua hoc agitur, una aut duabus mansionibus in medio provinciarum constitutis, quattuor ei mensium dare indutias; si vero maius sit spatium, sex; si vero ex Palaestina forsan aut ex Aegypto aut ex gentium longinquarum, menses octo ad hoc sufficient; si vero ex hesperiis gentibus aut septentrionalibus aut in Libya, tunc quod etiam praecedentibus legislatoribus sufficiens visum est esse tempus determinatum, hoc est novem mensium: ut ille, si quidem ipsi nuntianti credit, litem illi eam committat, si vero aliud aliquid de illo sapit, alium dirigat suscepturum modis omnibus actionem et completurum omnino quae decernenda sunt, nisi appellatio fuerit subsecuta, sive in maiori sive in minori causa. Sin autem ille quidem nuntiet ille vero non ordinet, et statutum transeat tempus, tamquam firme agentem eum qui conventus est et pro absente persona etiam invitum praesentet negotii iudex apud suum tribunal et causam examinans praesente eo qui conventionem suscepit condemnet etiam eum, in quo obnoxius apparuerit, insuper et illum post huiusmodi admonitionem mittere in provinciam non volentem, si tamen omnino obnoxius apparuerit. Et si quidem locuples sit, ipse exigatur quae decreta sunt; si vero minus sit quod habet aut non sufficiat in ista condemnatione, tunc et de absentis rebus compleatur victori damnum huiusmodi.

CAPUT III.

Si vero neque ipse apparuerit qui dominum litis praesentare iussus est aut qui pro eo legitime cogantur, tunc vocetur quidem legitima voce, non autem oboediens condemnetur et absens secundum schema quod appellatur eremodicium (id est desertae causae). Nam qui per contumaciam deserit, in nullo minor praesente putabitur. Si vero ille quidem forsan advenerit aut miserit quempiam, accusator autem desit, tunc et absolvere reum et damna eius mederi calumniatorem cogat. Sic erunt temperati omnes, sic peccare cessabunt, sic non putabunt potentiam divitiarum iustitiae praevalere.

1. Nec latet nos quia forsan neque hoc sufficiet ad perfectissimam causae medelam, cum iudicantes potentioribus magis quam iustiora volentibus et ad provincias venientibus praestent. Sed tamen novimus plurima iniustitiarum curata ab hac legislatione, magis autem, quantum ad nos est, totum erit sanatum. Nam qui non aliter tradimus cingula, nisi prius iusiurandum subierint haec accipientes iuste omnibus iudicare et puras servare manus, non puto post praesentem legem altero quolibet egebimus augmento, si illi quidem iuste iudicent ad legem simul et iusiurandam respicientes.

CAPUT IV.

Abripiat autem nullus provincialibus cingulis violentos, nullo utens privilegio aut potestate aut forma, nisi forte sacra nostra pragmatica forma occasione publicae causae procedens exhibitum hic quempiam fieri praecipiat, aut lex hoc faciat quale est super appellationibus, licet etiam hoc ex multa parte curavimus, plurimos maiorum iudicum in provinciis appellationum constituentes, ut apud illos magis appellatio, quando non de maximo negotio fuerit quaestio, quam in hac examinetur maxima civitate.  1.Hanc dicantes iustitiae legem adhuc potius faciemus eam iustiorem, si nulli permittamus habere contra eam quaedam privilegia, neque excipi ab hac lege quolibet privilegio, nec si cuilibet sanctarum ecclesiarum largitum est aut alicui venerabilium xenodochiorum aut aliis reverentissimis domibus, aut cuilibet ipsarum imperialium domuum aut sacro patrimonio aut sacris privatis, quae merito post supernum honorem secundo loco sunt posita, nec si aliquibus iudicibus aut in potentatu positis aut omnino sub nos constitutis hominibus: sed omnes oboediant legi et succumbentes iustitiae sanctioni honorent eam et per omnia habeant fortem, non solum in semet ipsos respicientes, sed etiam in futuras successiones, et scientes quia nihil paene in semet ipso manet, sed currit natura semper multas evolvens mutationes, quas neque providere facile est neque praedicere, deo solummodo et imperatore sequente deum haec gubernare mediocriter et mansuete valente.  2.Si vero quisquam utatur aliquibus sacris formis sive pragmaticis sive aliis de tali quodam sibi largitis, erunt omnino infirmae, iudicibus maximam solventibus poenam, si omnino susceperint. Et non hoc quod fit solum medebuntur, sed et quod faciendum est. Etenim si posthaec tale aliquid impetretur ab aliquibus nostrorum subiectorum aut ab alio quolibet quibus prius interdiximus, inter quos complectimur, sicut dictum est, ecclesias et venerabilia monasteria et sacras nostras domos et sacra privata et sacrum patrimonium, neque hoc omnino valebit. Erit autem lex haec ubique suam iuste extendens virtutem et simul quidem futura caute constituens, simul autem quod praeteriit curans.  3.Scitote igitur omnes subiecti, quos deus et nostris progenitoribus et nobis donavit, quoniam hanc vobis damus legislationem omnem vobis cautelam conferentes, et neque itinere fatigabimini longiore neque adversus maximos lacrimabitis neque nos culpabitis tamquam haec non corrigentes, sed unusquisque de proximo respiciens poenam in quibus forte damnificabitur aut laedetur, et hanc curam videns magnum et bonum laudabit deum, qui haec nos sancire bene et iuste illuminavit. Sit ergo poena talia committentibus aut suscipientibus iudicibus et cinguli casus et decem librarum auri damnum.  <Epilogus>Gloriosissimi igitur praefecti sacrorum nostrorum praetoriorum qui per omnem subiectam terram consistunt legem hanc cognoscentes proponant et per dioecesis sub se constitutas et in omni Italia et Libya et insulis et Oriente et quodcumque in Illyrico est, et scient omnes quomodo eorum curam habemus, deo qui tanta nobis contulit offerentes legem, qui magnam nobis pro eis repensationem dabit, dum talia pro causa subiectorum salutis sanciverimus.  Proponatur Constantinopolitanis civibus nostris.  Dat. kal. Iun. CP. imp. <dn.> Iustiniani pp. Aug. anno XII. Iohanne v. c. consule.

Sources: Auth. LXXIII; Coll.V, tit.20;Ep. Theod. 69; Ath. 4, 13; Iul. const.
LXIII.

* NOV. LXX
      UT ORDINARIAE PRAEFECTURAE URBANAE DUAE ET PRAETORIANAE PRAEFECTURAE

      QUAE IN CINGULO ET IN ACTU SUNT SOLAE, NON ETIAM HONORARIAE LIBERENT

       A CURIALI FORTUNA.

 (AD 538)










    Idem Aug. Iohanni pp. Orientis secundo et consuli ordinario.

<Praefatio>Plurima horum quae olim sancita sunt neglecta et non facile in
republica tractata omnino visa sunt absque lege [sine legislatione] consistere. Novimus
   enim quia antiquitus erat, quaedam praefecturae figura quam honorariam vocabant,
codicillis ab imperio super ea collatis; hanc autem ita nominabant, ut nihil aliud nisi
  purum honorem his quibus praebebatur conferret: quae curiales non liberabat fortuna
 curiali, nisi quis eam ipso opere ministrasset. Et sicut de gloriosissimis magistris
militum videbimus, quia nullus ex magisterio armorum eripitur fortuna curiali nisi eum
opere gesserit (nam etiam magisterium militiae praefecturam esse nostrae dicunt leges,
    puri vero magistrorum militiae codicilli solam praebent dignitatem fortuna non
  liberantes), sic etiam in ipsa praefectura, si futurus sit aliquis liber huiusmodi
  fieri fortuna, necesse est ipso cingulo designatum ab ea curiae vinculis liberari.

CAPUT I.
   Renovamus igitur huiusmodi legem sancientes, si quando visum fuerit imperio
 honorare curialem, ut etiam liberet fortuna, dare ei codicillos administrationis <et>
 praeparare eum in talibus constitui sedibus aut cinguli urbanae praefecturae senioris
Romae et novae videlicet huius nostrae, aut in praetorianis tribunalibus et Orientis et
   Hesperiae et Libyae nec non et Illyrici, quos omnes sub nobis fecit deus, et ita
  libertate frui, quatenus magno promeriti honore, et in carpentis vecti et clamores
praeconum, audientes, insuper iudiciales conscendentes sedes, huiusmodi fortuna liberi
constituantur. Si vero solo eos participare voluerit honore, fieri quidem codicillos et
hos dari, tantum vero valere huiusmodi imperialem largitatem, ut ille honoratus quidem
sit et maximae curiae pars esse videatur, non tamen neque provinciali curia neque eius
 albo liberetur, sed maneat sub antiqua fortuna solum lucratus honorem et ita gratias
  agens deo et imperio, quia migravit eum ad meliora prioris tranquillitatis educens.
Sitque etiam hoc additamentum imperialium praemiorum, quod neque publicum minuit, neque
fortuna neque consuetis ei functionibus privans curialem, et ei qui hoc promeruit etiam
  praesentem addens fortunam et ostendens honoratiorem et aliis curialibus dignitate
solummodo praecedentem.
  <Epilogus>Quae igitur placuerunt nobis tua celsitudo servare festinet, sciens
quia neque curiales minuimus et honoratiores eos omnibus demonstravimus, ut sciant haec
 civitates per tua praecepta, quatenus ..... imperio.
  Dat. prid. non. Iun. CP. imp. dn. Iustiniani pp. Aug. anno XII. Iohanne v. c.
       consule.



  ►Sources:Auth. LXXII;Coll.V, tit.19;Ep. Theod.70; Ath. 8, 3; Iul. const.
 LXIV.



###### Nov71.htm ######
###### Nov71.htm ######

* NOV. LXXI
      UT AB ILLUSTRIBUS ET QUI SUPER EAM DIGNITATEM SUNT OMNIMODO

      SUPER PECUNIARIIS CAUSIS SED E'I` INIURIARUM CRIMINALITER PER PROCURATOREM

    DICATUR; CLARISSIMIS AUTEM IN PECUNIARIIS LICERE CAUSIS ET PER

   PROCURATOREM ET PER SE LITIGARE.

      (AD 538)

=






=

 Idem Aug. Iohanni pp. secundo et cons.

<Praefatio>Quaecumque procedunt quidem quasi honoris causa et schematis
    melioris sunt, quod autem hinc evenit non honorem, sed forsan etiam quandam
   laesionem inferens, hoc bene habere iudicamus brevi mederi lege. Fertur enim
 quibusdam constitutionibus, ut nulli clarissimorum liceat per se litem exercere,
   sed per procuratorem omnino. Sed haec quidem antiquitas pro dignitatum honore
 scripsit, multos autem conspicimus dignitates quidem adeptos et inter clarissimos
     inscriptos aut comites aut tribunos vel si qui alii consistunt huiusmodi,
    substantiae vero minoris dominos, ut penitus non sufficiant ad procuratores
    ordinandos et propter hoc agendas expensas.

CAPUT I.
 Sancimus igitur usque ad magnificentissimos illustres haec valere, et modis
omnibus eos per procuratores pecuniarias exercere causas, nec non etiam iniuriarum
   per procuratorem criminali modo movere secundum quod datum est eis super hoc
  privilegium, ne cogantur aut sedere cum iudicibus cum iudicant aut stare rursus
    tamquam litigantes: ex utroque enim causa videtur incauta, aut dignitatibus
      iniuriam sustinentibus aut iudiciali schemate indigne procedente. Post
 magnificentissimos igitur illustres omnibus licentia sit volentibus procuratores
  ordinare et per se lites exercere, nulla ex hoc neque prohibitione neque damno
    neque poena inferenda eis.
   <Epilogus>Tua igitur eminentia quae visa sunt nobis et per hanc sacram
  declarata sunt legem omnibus faciat manifesta, quae moris sunt super his agens.
 Dat. prid. non. Iunias CP. imp. dn. Iustiniani pp. Aug. anno XII. Iohanne v.
    c. consule.

=

►
    Sources:
   Auth. LXXI;
  Coll.V, tit.18;Ep. Theod.71; Ath. 22, 5; Iul. const. CXXI.



=

###### Nov72.htm ######
###### Nov72.htm ######

* NOV. LXXII UT HI QUI OBLIGATAS SE HABERE PERHIBENT RES MINORUM AUT OBLIGATI SUNT EIS AD EORUM
GUBERNATIONEM PENITUS NON ACCEDANT, ET UT CURATORES NULLO MODO SUSCIPIANT CESSIONES
ADVERSUS EOS QUORUM CURATIONEM AGUNT AUT EGERUNT. HAEC AUTEM GENERALITER VALEBUNT IN
   OMNI CURATIONE IN QUIBUS PERSONIS LEGES CURATORES PRAEBENT. ET DE GUBERNATIONE
PECUNIARUM COMPETENTIUM EIS QUORUM NEGOTIA ADMINISTRANTUR, ET QUANDO EAS RECONDI AUT
   MUTUARI OPORTET, AUT EX EIS REDITUS COMPARARI.
    (AD538)










 Id. Aug. Iohanni pp. secundo.

<Praefatio>Omnia quidem legislatori reipublicae in magna cura sunt,
   quemadmodum optime se habeant et [peccandi] nihil delinquatur, praecipue autem
     instrumenta minorum et quae circa eos est curatio res est studiosa eis qui
   proferendi leges a deo licentiam perceperunt, dicimus autem de eo qui imperat.
 Multas itaque causas audivimus, ubi administrantibus curatoribus cessiones factae
 sunt adversus minores, sive impuberes sive puberes quidem in secunda tamen aetate
 constitutos, et mox efficiuntur eorum domini facultatum, aut non existentia forsan
  debita subeuntes aut parvo pretio cessiones accipientes eorum quae sunt undique
fragiles, aut etiam celantes desuscepta existentia in minorum rebus et ita cessiones
  accipientes, et secundum multas et plures occasiones (quid enim homo ad malitiam
   semel declivis non adinveniat?) minorum res proprias faciunt.

CAPUT I.
  Haec omnia lege corrigere volumus et praecipue illud, ut si quis obligatum
habuerit minorem aut eius res, hunc non omnino ad curationem eius, vel si a legibus
vocetur, accedere. Quid enim non agat pro se dominos eiusdem existens et adversarii
 rerum detentator effectus? Propter haec enim et illud sancimus, ut si apertissime
 manifestus est quia is qui fit administrator ipse est iuri minoris obnoxius, neque
  ipse curator erit, necubi aut cautionem furetur aut alias probationes quae erant
  minori corrumpat et curatio fiat ei rerum interitus propriarum. Hoc itaque lege
 cautissima colligetur, ut nullus eorum qui oblivatas habere perhibent res defuncti
ipsumque minorem et eius res, aut etiam qui aperte obligatus existit, ad curationem
      eius accedat neque habeat licentiam tale aliquid agere.

CAPUT II.
 Sed et si quis iam curam gerens obligatum sibi effectum habeat minorem, in se
forsan hereditate perlata cuiuspiam qui minorem habuit obligatum aut alia huiusmodi
occasione, non iam solum eum esse fidelem ad impuberum aut adolescentium curam, sed
     coniungi tutorem alterum aut curatorem (hoc quod in plurimis legum casibus
invenimus), ut custodiat ille ne fiat adversus adolescentem aut eius substantiam ab
  eo qui habet eum obligatum in medio ulla malignitas. Sed hoc ipsum observet, et
 iusiurandum iurans in ordinatione quia hoc custodiet, etiam eam quae ex proditione
ad curatorem poena est reformidans.

CAPUT III.
Ut autem non demus recusationem omnibus hominibus tutelae vel curae, si dicant
quia obligatas habent res adolescentium aut aperte obligati sunt, sancimus, si quis
dixerit obligatum se habere minorem aut eius res aut minoris parentes, mox ostendere
   hoc ipsum recusationis tempore apud eum qui dedit curatorem et absolvi, aut si
incertum est hoc, praebeat ad sancta eloquia iusiurandum, quia ex veritate obligatum
eum se habere credens recusat, et si hoc factum fuerit, tutelam non contingere neque
   curam, sed eum ab ea re procul expelli, ne ex hoc ipso hostem et non curatorem
     adolescentulo praebeamus.

CAPUT IV.
 Sin vero tacuerit in initio hoc et factus fuerit curator, sciat omni actione
 adversus minorem, si vera fuit, se casurum, propter ex studio adversus hanc legem
nostram figmentum. Sed si quis aperte obligatus existens tacuerit, sciat etiam isto
quis sustinebit poenam, quo non possit redhibitionibus aut aliis solutionibus debiti
       se miscere tempore curationis forsan arte compositis.

CAPUT V.
   Quod si quis, sicuti dictum est, factus curator deinde minoris res fuerit
perscrutatus et cessiones in semet ipso aut per donationem aut venditionem aut alio
quolibet egerit modo, sciat omnino infirmum esse quod ab eo fuerit factum, et neque
 per se neque per interpositam personam tale aliquid agi, sed undique invalida haec
 talia fieri, tamquam si neque ab initio facta fuerint. Manifestum namque est quia,
si in talem cogitationem inciderit, omnia aget et disponet ad interitam quidem suae
      animae et ad rerum quae eius quasi videntar utilitatem.
1.Et non solum donec fuerit curator, prohibemus cum ab huiusmodi cessione, sed
     neque postea gerere concedimus, ne forsan hoc considerans abscondat rem et
  praeordinans illud male postmodum, dum a cura cessaverit et latere fecerit quod
maligne egit, forte tunc iam non curator existens cessionem accipiat et rem maligne
  disponat. Etiam tunc enim infirmum esse volumus quod agitur, et non posse ullam
 actionem valere cessam adversus cum cuius prius curam administraverat, sed pro non
facto id esse, et lucrum fieri adolescenti, licet cessio pro veris causis facta sit:
  non ut remeet rursus ad cum qui cessit, tamquam si nihil quasi in medium contra
    legem visum fuerit actum, sed cadat ab eis quae exinde sunt quaesita propter
transgressionem nostrae legis, et haec minorem lucrari. Nam si non hanc inposuerimus
  poenam, facilia erunt ea quae sunt malignitatis, et eum qui cessit faciet iterum
 movere, et per medium ea quae sunt cessionis recipiet legem per suam malignitatem
  circumveniens. Et haec dicimus in omni curatore in quibus omnino curas aliquorum
 introducunt leges, prodigorum forte aut furiosorum aut amentium aut si quid aliud
     lex tam dixit aut si quid inopinabile natura adinvenerit.

CAPUT VI.
    Quoniam autem videmus curatores quicumque dei memoriam habent ad curam
   difficulter accedere (nam plurimis volentibus ea quae minorum sunt impie in se
 vertere amabilis est res et appetibilis), videmus autem praecipue difficilem esse
 curatorum causam propter feneratorum necessitatem, sancimus nullam necessitatem ex
    legibus esse curatoribus minorum pecunias fenerare, sed caute reponere atque
servare, quoniam melius est in antiquis eis tutamen manere quam usurarum appetitione
  etiam antiqua pecunia cadere, et periclitari quidem curatorem si non mutuaverit,
rursus autem si mutuaverit periculum sustinere, facto forsan in debitis detrimento.
 Sin vero ipse sponte mutuare voluerit sub obligatione forte pignorum aut sub aliis
 quae putautur indubitatae cautelis, tunc habeat quidem duorum mensium per singulos
annos indutias (hoc quod leges laxamentum vocant), sciat autem mutui periculum ad se
  omnino venturum.

CAPUT VII.
Sin vero habet reditus sufficientes is cuius cura administratur, eos expendat;
sin vero plus sunt quam sufficiat, quod plus est reponat. Quodsi mobilis forte eius
 cuius cura administratur substantia est, tunc illud solum mutuare curator cogatur
 quantum ad dispensationem sufficiet adolescenti eiusque rebus, quod vero plus est
  caute recondatur. Licebit autem ei cum omni subtilitate perscrutari, si aliquos
    forsan invenire caute potuerit reditus, et comparare minori ex abundantibus
pecuniis, modicis functionibus publicis obligates, venditorem vero habentes idoneum
et opulentus reditus existentes. Damus enim ei licentiam et hoc agere, scienti quia,
si quid horum neglexerit, huius emptionis ipsum respiciet periculum.

CAPUT VIII.
 Si vero tantum solummodo sit minoris aurum, cuius usurae vix cum et qui eius
  sunt pascere et aliquam aliam ei praebere vitae dispensationem sufficiant, tunc
  necessitatis ratio nos etiam ad hoc vocat, ut curatores respicientes ad deum ita
faciant gubernationem tamquam in suis rebus. Etenim volumus, dum celebrator decretum
 quod tradit curam ei qui ad eam accedit, etiam iusiurandum cum adicere sacrosancta
evangelia tangentem, quia per omnem pergens viam utilitatem adolescentis agit. Quod
 tamen non excipiet cum a ratiociniis neque a legis ordine, sed cautiorem faciet ad
rerum gubernationem, timentem semper circa eas propter iurisiurandi memoriam factam.
 Haec a nobis lex pro cautela sit posita horum qui curatoribus indigent; et si quid
  et aliud adinvenerimus, neque hoc lege complecti pigebimur, ut per omnia patres
    eorum qui sibi auxiliari nequeunt existamus.
  <Epilogus>Tua igitur eminentia quae visa sunt nobis edictis per provincias
quibus praeest utens omnibus faciat manifesta, ut nullum lateant quae a nobis pie et
     pro subiectorum providentia sunt sancita.
 Dat. kal. Iun. Constantinopoli imp. dn. Iustiniani pp. Aug. anno XII. Iohanne
    v. c. cons.



   ►Sources:
    Auth. LXXV;
   Coll.VI, tit.2;Ep. Theod.72; Ath. 13, 1; Iul. const. LXV
 .




###### Nov73.htm ######
###### Nov73.htm ######

* NOV. LXXIIIDE INSTRUMENTORUM CAUTELA ET FIDE, ET PRIMUM DE DEPOSITO ET MUTUO ET ALIIS DOCUMENTIS
 PRIVATE QUIDEM SCRIPTIS HABENTIBUS AUTEM TESTES, ET DE NON HABENTIBUS TESTES, ET DE
INSTRUMENTIS PUBLICE CONFECTIS, ET DE COLLATIONIBUS MANUS PROPRIAE SCRIPTURAE, ET DE
 EXPOSITIS INSTRUMENTIS AB ILLITTERATIS AUT PAUCAS LITTERAS SCIENTIBUS, ET DE EX NON
      SCRIPTO CONTRACTIBUS, ET DE CONTRACTIBUS USQUE AD UNAM AURI LIBRAM, ET DE
 CONTRACTIBUS QUI IN AURIS FIUNT, ET UT IN DOCUMENTIS ET CONTRACTIBUS FUTURIS LOCUM
     HABEAT LEX.
    (AD538)










Idem Aug. Iohanni pp. secundo exconsuli et patricio.

<Praefatio> Novimus nostras leges quae volunt ex collatione litterarum fidem
  dari documentis, et quia quidam imperatorum, superexistente iam malitia eorum qui
    adulterant documenta, haec talia prohibuerunt illud studium falsatoribus esse
credentes, ut ad imitationem litterarum semet ipsos maxime exercerent, eo quod nihil
    aliud est falsitas nisi imitatio veritatis. Quoniam igitur in his temporibus
innumeras invenimus falsitates in iudiciis multis quorum fuimus auditores, et quiddam
 inopinabile ex Armenia nobis exortum est. Oblato namque commutationis documento et
litteris dissimilibus iudicatis, quoniam postea inventi sunt hi qui documento testati
 sunt subscriptionem subdentes et eam recognoscentes, fidem suscepit documentum: et
quiddam hinc inopinabile occurrit, eo quod litterae quidem sine fide visae sunt licet
  examinatae, responsa vero testium cum veritate concordaverunt, et haec per fidem
testium quae videtur quodammodo esse cauta. Videmus tamen naturam eius crebro egentem
 rei examinatione, quando litterarum dissimilitudinem saepe quidem tempus facit (non
enim ita quis scribit iuvenis et robustus ac senex et forte tremens), saepe autem et
     langor hoc facit. Et quid haec dicimus, quando calami et atramenti mutatio
similitudinis per omnia aufert puritatem? et nec invenimus de reliquo dicere, quanta
   natura generans innovat et legislatoribus nobis praebet causas.
  1.Quia igitur imperium propterea deus de caelo constituit, ut difficilibus
imponat quae apud eum sunt bona et leges aptet secundum naturae varietatem, propterea
 aestimavimus oportere et hanc scribere sanctionem et dare in commune subiectis quos
 nobis deus et prius tradidit et paulatim semper adiciet. Etenim quiddam de deposito
 in scripto anbitatum et ad contentionem deductum invenimus, et oportet etiam horum
  omnino prospicere. Itaque ilico nobis est a deposito incohandum.

CAPUT I.
Si quis igitur vult caute deponere, non soli credat accipientis scripturae (hoc
    quod in iudicio quaesitum est; quia enim non professus est is qui scripsisse
dicebatur suam esse scripturam, magnum habuit res tumultum, et scribere alia coactus
est, quae visa sunt veluti similia quidem, non tamen per omnia similia, et quantum ad
  illam scripturam sine termino causa permansit), sed is qui depositum dat advocet
 etiam testes ut possibile est honestos et fide dignos et non minus tres, ut non in
  sola scriptura et eius examinatione pendeamus, sed sit iudicantibus etiam testium
solacium. Etenim tales testificationes suscipimus, quo praesentes testes dicant, quia
     his praesentibus subscripsit qui documentum fecit et hunc noverunt: nam si
invenerimus et tales quosdam testes non minus quam tres dignos fide existentes, neque
talem interdicimus fidem. Neque enim ut abbreviemus probationes ponimus legem, sed ut
  esse eas et caute esse faciamus.

CAPUT II.
Sed et si quis aut mutui instrumentum aut alterius cuiuspiam faciat et noluerit
  hoc in publico conficere (quod et in deposito definivimus), non ex ipso videatur
     credibile quod scribitur super mutuo documentum, nisi etiam testium habeat
       praesentiam fide dignorum non minus trium, ut sive veniant et propriis
 subscriptionibus attestentur sive alii quidam testificentur, quia praesentibus eis
    confectum est documentum, fidem causa ex utroque percipiat, etiam litterarum
 examinatione penitus non repulsa, sed sola non sufficiente, augmento autem testium
    confirmanda.

CAPUT III.
  Si vero tale aliquid contigerit quale in Armenia factum est, et aliud quidem
 faciebat collatio litterarum aliud vero testimonia, tunc nos quidem aestimavimus ea
  quae a viva dicuntur voce et eam iureiurando, haec digniora fide quam scripturam
 ipsam secundum se subsistere: verumtamen sit hoc iudicantis prudentiae simul atque
religionis, ut veracibus potius pro talibus credat. Et nos quidem secundum hunc modum
   aestimamus oportere probari fidelia documenta.

CAPUT IV.
 Si tamen quisquam aut deponens aut mutuans aut aliter contrahens contentus sit
  scriptura sola eius cum quo contrahit, in ipso erit ut sciat, quia in illius fide
 totum ipse suspendit. Et quidem quantum ex scriptura non sufficiens videbitur fides
    nisi secundum nostram legem adiciatur documento credulitas, aut si praesentia
 testium, coram quibus contractus factus est, aut forsan novissimum eum rei refugium
 iuverit, dicimus autem quod ex iureiurando est: nam non infirmamus quod factum est.
   Nam falsitates et imitationes metuentes et nudis eis existentibus non credentes
   huiusmodi subtilitatem causae addimus, non ut credentes privemus fide sua circa
  amicos, sed ut quantum possibile est perfidiam et negationem multis reconvincamus
       modis.

CAPUT V.
  Sed et instrumenta publice confecta licet tabellionum habeant supplementum,
     adiciatur et eis antequam compleantur, sicut dictum est, testium ex scripto
     praesentia.

CAPUT VI.
  Oportet autem iudicantes et si qua signa invenerint adscripta chartis, etiam
haec requirere et legere niti (plurima namque novimus et ex illis apparuisse), et non
 facile fidem litterarum ex aliarum collatione recipere propter dudum dictas a nobis
       causas.

CAPUT VII.
Si vero moriantur omnes testes aut forsan absint aut aliter non facile sit fidem
   ex testium subscriptionibus invenire, neque tabellio superest qui complevit (si
 quidem publice sit confectum) quatenus testimonium perhibeat pro se, aut non est in
 civitate, sed necesse est omnino collationem litterarum suppletionis aut eorum qui
subscripserunt assumere, tunc competens est properare quidem ad comparationes (neque
  enim eas modis omnibus interdicimus), per omnem artem subtilitatem procedere, et
 omnino, si putaverit eis oportere credi, etiam iusiurandum inicere proferenti, quia
nihil maligni conscius in eo quod a se profertur nec quandam artem circa collationem
fieri praeparans sic utitur eo, quatenus neque perimatur quicquam omnino et per omnia
       munitio in rebus fiat.
  1.In his vero quae conficiuntur publice documentis, si tabellio venerit et
testimonium perhibuerit cum iureiurando, si quidem non per se scripsit sed per alium
ministrantium sibi, <adveniat> et ille, si vivit, si quidem possibile omnino est eum
 venire et nulla causa prohibet eius adventum, aegritudo forte valida aut quaelibet
  aliarum necessitatum quae hominibus accidunt. Quodsi etiam adnumeratorem habuerit
instrumentum, et ipse adveniat, ut tres sint testificantes et non unus. Si vero neque
  adnumerator assumptus est et instrumentum ipse tabellio totum per se conscripsit
 atque supplevit, aut si etiam qui hoc conscripsit non adest aut aliter ipse venire
non valet, tamen cum iureiurando propriae completioni attestetur, ut comparationi non
    fiat locus, sint etiam sic credibilia documenta. Testimonium enim et ex voce
 complentis factum et iusiurandum habens adiectum praebuit quoddam causae momentum.
2.Quodsi tabellio defunctus est et testimonium perhibeatur suppletioni ex alia
 collatione, si quidem etiam sic habeat eum qui conscripsit instrumentum viventem et
adnumeratorem, adveniant et illi, si quidem praesentes sunt, et habeat ex collatione
adimpletionum et ex testibus causa fidem. Sin vero nullus horum sit, tunc fiat quidem
    completionum collatio, non autem sola haec ad hoc sufficiant, sed et aliorum
    subscribentium forte aut contrahentium scripturae examinentur, ut ex plurimis
  comparationibus tam completionis quam subscribentium aut etiam contrahentium una
   quaedam colligatur undique et efficiatur fides.
 3.Sin vero nihil aliud adinveniatur praeter collationem instrumentorum, quod
hactenus valuit fiat, ut qui profert ad collationes documentum, iuret sollemniter; ut
autem aliquod omnino causa sumat augmentum ad maiorem negotii fidem, et ipse qui haec
petit fieri iuret, quia non aliam idoneam habens fidem ad collationes instrumentorum
  venit nec quicquam circa eam egit aut machinatus est quod forte possit veritatem
abscondere. De quibus licebit sese liberare contrahentes, si consenserint utrique ad
hoc venire, ut insinuent instrumenta et profiteantur ea sub gestis monumentorum ipsi
     contrahentes, quatenus priventur nequitia et corruptione et falsitatibus et
quaecumque alia mala corrigentes praesentem promulgamus legem. His quae dudum a nobis
 in collationibus litterarum factarum per scripturam propriae manus sancita sunt in
sua virtute manentibus; procul dubio et in his qui litteras nesciunt quae olim valent
in iudiciis suam manentibus firmitatem, quoniam quidem ex iudiciali forma acceperunt
examinationem haec talia competentem.

CAPUT VIII.
    Oportet vero in his qui litteras nesciunt et testes et omnino tabularios
      adhiberi, in quibus locis sunt tabularii, maxime autem testes non ignotos
contrahentibus, ut quidam scribant pro illitterato aut paucas litteras scienti, alii
vero attestentur quia etiam praesentibus eis haec gesta sunt et scierunt eum, et ita
 talium instrumentorum suscipiatur fides: manifestum existens quia non minus quinque
testes in his talibus adhibendi sunt, inter quos erit et qui scribit pro contrahente
aut totem aut [post] ea quae post paucas litteras illius posita sunt, quatenus nihil
   omittatur de summa subtilitate.
 1.Et haec dicimus super instrumentis ex scripto confectis. Nam si quis facere
quemlibet contractum ex non scripto voluerit, hoc manifestum est quia aut per testes
 aut per iusiurandum fidem percipiet, actore equidem testes deducente, pulsato autem
 iurante aut referente, sicuti iudex negotium disposuerit, ut nihil sit neque horum
    inemendatum.
 2.Illud quoque adicere legi bonum est, ut si usque ad unam auri libram fuerit
 contractus, huiusmodi observationem in hoc minime custodiri, sed secundum hoc quod
  tunc actum est causam fieri, ut non de rebus exiguis maximas homines attritiones
     sustineant.

CAPUT IX.
    Haec autem omnia tenere in civitatibus volumus; nam in agris, ubi multa
 simplicitas est et neque scribentiam aut testium multorum copia est, quae hactenus
   apud eos valuerunt et nunc sint firma. Hoc enim et in ipsis testamentis, quibus
  maxime studemus, iam a nobis sancitum est. Valeat itaque lex in omnibus quae post
haec facienda sunt instrumentis et contractibus: quod enim iam transiit cur quispiam
      sanciat?
 <Epilogus>Hanc autem legem peperit contentionum multitudo factarum quidem in
 litibus apud nos autem introductarum, quatenus cotidie inter se contendere homines
    compescamus praeauferentes eis altercationes per legislationis subtilitatem.
   Quapropter convenit tuam eminentiam haec cognoscentem manifesta omnibus facere
   subiectis et qui hic sunt et qui in gentibus. Etenim <ad> alios gloriosissimos
 praefectos et qui in Hesperia sunt et in Libya et qui in septentrionalibus (dicimus
    autem in Illyrico) scripsimus, ut omnis nobis respublica plena fiat hac lege
 subiectorum medente concussionibus.
 Dat. prid. non. Iun. CP. imp. dn. Iustiniani pp. Aug. anno XII. Iohanne v. c.
cons.



    ►Sources:
    Auth. LXXVI;
   Coll.VI, tit.3;Ep. Theod.73; Ath. 14, 3; Iul. const. LXVI
.




###### Nov74.htm ######
###### Nov74.htm ######

* NOV. LXXIV
       QUIBUS MODIS NATURALES FILII EFFICIUNTUR LEGITIMI

    ET SUI SUPRA ILLOS MODOS QUI SUPERIORIBUS CONSTITUTIONIBUS CONTINENTUR.

 (AD538)

=






=

  Idem Aug. Iohanni pp. secundo e: consule et patricio.

<Praefatio> Recte dictum est a praecessoribus nostris et ante omnes a Iuliano
  sapientissimo, quia nulla lex neque senatusconsultum prolatum in republica Romanorum
videtur ad omnia sufficienter ab initio promulgatum, sed multa indigere correctione, ut
ad naturae varietatem et eius machinationes sufficiat. Igitur de his qui ex naturalibus
   ad ius suorum perveniunt multas et varias conscripsimus leges, ex his autem quae a
natura rerum per singula moliuntur invenientes aliquid deesse his quae iam statuta sunt,
 hoc in praesenti corrigimus. Sancitum namque est, ut si quis habens mulierem puro sibi
   affectu compertam, deinde filios procreaverit et postea ei etiam nuptialia fecerit
instrumenta et legitimos ex ea procreaverit filios, neque hi qui prius nati sunt maneant
   naturales, sed et illi suis connumerentur, eo quod occasio omnino eis sunt nasci
[legitimis]. Sed habuit etiam ista lex correctionem. Nam quod secundi et post dotem nati
mortui sunt, ideo volebant quidem nequaquam priores a non existentibus adiuvari: et hoc
 emendavimus et dedimus eis etiam sic, vel si mortui [sui] sunt hi qui secundi fuerunt
fratres, habere iura legitima, illud quoque adicientes, quoniam et hoc dubitatum est, ut
vel si aliqui filii post dotalia non nascantur, attamen praecedentes, licet ante dotalia
     nati sunt, inter suos ascribi, patre quippe ad hoc festinante.
  1.Sed aliud quiddam tale occurrit. Ex huiusmodi namque consuetudine nati filii
    erant aliqui, at ille eos volebat a nobis adiuvento modo facere suos nuptialium
      confectione documentorum; deliberante autem haec patre mortua est mulier et
  constitutionis eum deseruit modus: non enim erat ad quam oporteret nuptiale confici
  documentum, et naturales manebant filii invito patre. Et quiddam etiam secundum tale
   exortum est apud viros neque nobis incognitos. Procreavit etenim quidem filios non
 legitime, et filios quidem ultraquam diligebat et legitimos sibi fieri secundum legem
  volebat, ea autem quae sunt mulieris non erant omnino sine peccato, neque dignam eam
 aestimavit legitimo quodam nomine, quae etiam semet ipsam iniuriaverat (sufficit enim
  hoc tantum dicere). Quapropter secundus iste modus est qui filios gravat, in priori
  quidem per mortem matris, in secundo vero per id quod illa peccavit.
2.Novimus autem etiam quoddam tertium motum. Pater namque volebat legitimos facere
filios et ad ea quae de dotibus sancita sunt a nobis respiciebat, filii vero sentientes
    quoniam quaedam inopinate venissent ad matrem eorum (licet uxorem non legitimam
     existentem) a quodam cognato divitiae, maligne simul et dolose agentes matrem
  occultaverunt, ne eos facere legitimos esset patri possibile et moriente forte matre
 maternarum rerum frueretur usufructu, hoc quod patribus dat bene faciens lex. Talibus
   itaque resistere artibus legis est proprium subtilis, quam in praesenti sancimus.

CAPUT I.
Si quis ergo non habens filios legitimos, naturales autem tantummodo, ipsos quidem
 suos facere voluerit, mulierem vero aut non habet penitus, aut <quae> non sine delicto
sit aut quae non appareat habeat aut secundum quandam legem ad matrimonium praepeditam,
damus ei fiduciam nova quadam et nunc adinventa a nobis via ad legitimorum ius perducere
naturales, procul dubio suis in talibus casibus non existentibus. Sicut enim est quidam
     a praecedentibus nobis adinventus modus qui libertos ad ingenuitatem deducit,
 praemundans quidem eos alio quodam actu et dans eis aureorum ius anulorum, postea vero
 ad ipsam deducens naturam, quae servum et liberum ab initio non discrevit, sed liberum
hominis fecit prolem: sic et nos hunc modum adiuvenimus causae. Et licebit id patri, ut
  in his qui dudum a nobis dicti sunt modis, vel etiam si quis alter occurrerit talis
 (multae namque sicut praediximus naturae sunt novitates), liceat igitur sicut diximus
     patri, si legitimam non habeat sobolem, filios restituere naturae et antiquae
  ingenuitati, si ex libera ei fiant, et suos de cetero et sub potestate habere. Neque
enim a principio, quando sola natura sanciebat hominibus, antequam scriptae provenirent
   leges, fuit quandam differentia naturalis atque legitimi, sed antiquis parentibus
  antiqui filii mox ut procedebant fiebant legitimi, et sicut in liberis natura quidem
 liberos fecit omnes, bella vero servitutem adinvenerunt, sic etiam hinc natura quidem
legitimas produxit soboles, at vero ad concupiscentiam diversio naturales eis inmiscuit.
   Tamquam ergo similibus passionibus factis oportet etiam medelam ex aequalitatibus
  inveniri, illam quidem a praecessoribus nostris, hinc vero a nobis.

CAPUT II.
   Sit igitur licentia patri matrem in priori statu relinquenti, si ex veritate
 aliquid circa torum apparuerit deliquisse (aliter namque fieri hoc in talibus casibus
non permittimus), et si per quandam circumventionem aut non est aut latitet aut aliquid
etiam aliud fiat circa eam aut quod prohibeat venire ad viam ducentem ad dotalia, etiam
    sic providere filiis et offerre imperatori precem hoc ipsum dicentem, quia vult
naturales suos filios restituere naturae et antiquae ingenuitati et legitimorum iuri, ut
sub potestate eius consistant nihil a legitimis filiis differentes. Et hoc facto exinde
    filios frui tali solacio, et neque fraudare posse patrem et celantes matrem ius
     legitimorum abicere. Uno enim hoc modo omnibus huiusmodi naturae excessibus et
adinventionibus in his qui legitimos non habent filios medemur, ita brevi solacio tantum
      naturae impetum corrigentes.
1.Si vero solummodo naturalium filiorum pater hoc quidem propter quasdam fortuitas
   circumstantias non agat, moriens vero sub quodam praedictorum casuum scripserit in
    testamento velle sibi eos legitimos esse filios successores, et huius rei damus
licentiam; supplicantibus tamen etiam sic filiis post mortem patris et hoc docentibus et
    ostendentibus patris testamentum, et heredibus existentibus in quantum pater eos
  scripserit, et ab imperio hoc percipientibus, ut in uno eodemque hoc quod agitur sit
   donum patris et principis, idem est dicere naturae simul et legis. Et haec dicimus
 nullum anteriorem legitimum perimentes modum, sed etiam hunc addentes in quibus illos
  accipere non licet. Omnino enim suis existentibus, deinde naturalibus procreates aut
primitus natis, nequaquam legitimorum ius eis adiciatur, nisi forsan per constitutiones
       nostras, quae dotalium instrumentorum introduxerunt modum.

CAPUT III.
Et nos non latuit quia etiam adoptionis modus erat antiquitus ab aliquibus ante nos
 imperatoribus super naturales ad legitimos transferendos non improbabilis aestimatus.
 Sed aeque piae memoriae noster pater et constitutio ab illo prolata talia reprehendit.
      Manere ergo et illam in suis terminis volumus, quoniam castitatem diligenter
consideravit, et incompetens est quae bene exclusa sunt rursus ad rempublicam revocare.

CAPUT IV.
 Illud quoque melius arbitramur constituere competenter, quod ex plurimo causarum
experimento cognovimus; multae quidem et continuae lites nuntiatae nostrae maiestati ad
  opus nos deduxerunt legis. Quia enim et antiquis promulgatum est legibus et a nobis
ipsis sunt haec eadem constituta, ut nuptiae et extra dotalia documenta ex solo affecta
valeant et ratae sint, sed falsatis contractibus nostra ex hoc est completa respublica
(nam introeunt testes sine periculo mentientes, quia vir vocabat dominam cohaerentem et
    istum illa similiter nominabat, et sic eis finguntur matrimonia non pro veritate
 confecta), hoc aestimavimus oportere secundum naturales definire leges. Novimus etenim
 et castitatis sumus amatores et haec nostris sancimus subiectis: sed nihil est furore
 amoris vehementius, quem retinere philosophiae est perfectae, monentis et insilientem
 atque inhaerentem concupiscentiam refrenantis; ut hi qui hoc tali detinentur <quo> se
 abstinebunt sermone ad eas quas amant, quem eis non per blandimenta conferunt? denique
    in tantum etiam ante nos legislatores tales scierunt animorum affectus, ut etiam
 donationes constante matrimonio prohiberent, ut non concupiscentiae magnitudine victi
  laterent paulatim coniuges semet ipsos sua privare substantia. Haec ergo casta lege
   sancire bene se habere credidimus.
1.In maioribus itaque dignitatibus et quaecumque usque ad nostros est senatores et
 magnificentissimos illustres neque fieri haec omnino patimur, sed sit omnino et dos et
   antenuptialis donatio et alia omnia quae honestiora decet nomina. Quantum vero in
    militiis honestioribus et negotiis et omnino professionibus dignioribus est, si
      voluerint legitime uxori copulari et non facere nuptialia documenta, non sic
   quomodocumque et sine cautela effuse et sine probatione hoc agatur, sed veniat ad
quandam orationis domum et fateatur sanctissimae illius ecclesiae defensori, ille autem
 adhibens tres aut quattuor exinde reverentissimorum clericorum attestationem conficiat
  declarantem, quia sub illa indictione illo mense illa die mensis illo nostri imperii
 anno consule illo venerunt apud eum in illam orationis domum ille et illa et coniuncti
     sunt alterutri. Et huiusmodi protestationem si quidem accipere volunt aut ambo
    convenientes aut alteruter eorum, et hoc agant et subscribant ei et sanctissimae
 ecclesiae defensor et reliqui tres aut quantoscumque voluerint, non tamen minus trium,
     litteris hoc significantibus.
     2.Sin vero etiam hoc illi non egerint, ille tamen talem reponat chartam
 venerabilia illius ecclesiae defensor in eiusdem sanctissimae ecclesiae archivis (hoc
 est ubi venerabilia vasa servantur) praedictas subscriptiones habentem, ut reconditum
sit hominibus ex hoc munimen, et non aliter videatur nuptiali affectu eosdem convenisse
nisi tale aliquid agatur et omnino ex litteris causa testimonium habeat. His ita gestis
   et nuptias et ex eis sobolem esse legitimam. Haec autem dicimus, ubi non dotis aut
antenuptialis donationis fit documentum. Fidem enim in solis testibus suspectam habentes
  ad praesentem venimus dispositionem.
    3.Quisquis autem in abiecta degit vita, parvae quidem substantiae dominus
  consistens in novissima vero vitae parte iacens, habeat etiam in his licentiam. Sed
 neque agricolas aut milites armatos, quos lex caligatos appellat, hoc est viliores et
 obscuriores, non perscrutamur, quibus civilium causarum ignoratio est et solius circa
terram operationis et circa bella concupiscentia causa est studiosa et iuste laudabilis:
sic ut in vilibus personis <et> in militibus armatis obscuris et agricolis licentia sit
   eis et non scripto convenire et matrimonia celebrare inter utrosque; sintque filii
   legitimi, qui patrum aut mediocritatem aut militares vel rusticas occupationes et
 ignorantias adiuvent.

CAPUT V.
 Quoniam autem interpellationibus quae nobis fiunt semper omnium assidue mulieres
 audimus ingemiscentes et dicentes, quia quidam earum concupiscentia detenti ducant in
domibus suis, sacra tangentes eloquia aut in orationis domibus iurantes habituros se eas
   legitimas uxores, taliter eas habentes tempore multo et forte suscipientes filios,
 deinde dum se satiaverint earum desiderio, aut extra filios aut cum filiis proicientes
de suis domibus, iudicavimus etiam hoc oportere sanare: ut si mulier ostendere potuerit
  modis legitimis, quia secundum hanc figuram vir eam accepit domi ut uxorem legitimam
haberet et filiorum legitimorum matrem, nequaquam penitus licentiam ei esse hanc de domo
  praeter ordinem legis expellere, sed habere eam legitimam et filios suos ei esse. Et
     illam quidem, siquidem indotata sit, nostrae constitutionis uti bonis, quartam
       substantiae viri percipiens, sive expellatur sive prius moriatur vir, non
 perscrutantibus nobis sive repudio utens dimittat eam sive etiam sine hoc: neque enim
      verisimile est eum mittere repudium qui et ipsas nuptias denegat. Sed si eam
   inrationabiliter expellat de domo, hoc ipsum sit adversus virum iusta causatio, et
mulier hoc facto repudium ei mittat et exigat quartam, si uxor ostensa fuerit extitisse,
licet extra dotem convenerit iuriiurando credens. Quid enim agat aliud quae ad dotem non
est idonea, quam ut semet ipsam sub omni dote contradat?
1.Sit autem et soboles legitima etiam invito patre. Qui enim ad hoc nuptias fecit
et filios procreavit, ut mulier legitimorum ei filiorum fieret mater, non potest ex tali
   natos germine rursus ut naturales abicere, neque quasdam postea forte nuptias post
mortem uxoris aut repudium contrahens eos qui ex illis nascuntur nuptiis velle [habere]
  solos esse legitimos, nisi eis etiam illi priores fuerint copulati, quorum similiter
 pater est, teste existente nuptiarum priorum quidem deo, secundarum autem lege. Eadem
     nobis lex pro cautela sit nuptias contrahentium, et si filii quidem ex talibus
   processerint nuptiis, erunt sui et his legibus quae sunt de suis positae fruentur;

CAPUT VI.
  si quid autem praeter haec fiat, non tamen ex conscripta procedant copulatione,
  erunt naturales et quae a nobis largita sunt naturalibus sive ex testamento sive ab
  intestato potientur. Eos enim qui semel ex odibilibus nobis et propterea prohibitis
 nuptiis procedunt, neque naturales vocandi neque participanda eis ulla clementia est,
   sed sit supplicium etiam hoc patrum ut agnoscant, quia neque quicquam peccatricis
 concupiscentiae eorum habebunt filii.
     <Epilogus>Quae igitur placuerunt nobis et ad hominum medelam et naturae
   plenitudinem per hanc legem statuta sunt, tua celsitudo manifesta faciat universis
 programmatibus positis, per quae omnibus lex erit aperta, cognoscentibus secundum quem
   circa talia conversentur modum, et nostram considerantibus providentiam, quia omni
    occupationi alteri eorum utilitatem praeponimus.
   Dat. prid. non. <Iun.> Constantinopoli imp. dn.Iustiniani pp. Aug. anno XII.
  Iohanne v. c. cons.

=

     ►Sources:Coll.VI, tit.1;Ep. Theod.74; Ath. 11, 3; Iul. const. LXVII.

=

###### Nov75.htm ######
###### Nov75.htm ######

* NOV. LXXV
<DE APPELLATIONIBUS SICILIAE.>

(AD537)










     Idem Aug. Triboniano quaestori sacri palatii.
Tua cognoscit sublimitas utpote operi quaestorio praeposita et nostri consilii
    particeps constituta, quod Siciliae provinciae secundum instar antiquitatis
 praetorem praefecimus, eius ut gubernatione omnia privata peragantur et militares
expensae procurentur. Nam publicas eiusdem insulae functiones sub iurisdictione viri
    excellentissimi comitis sacri patrimonii per Italiam esse antiqua consuetudo
      tradidit, cuius auctoritate tam exactio quam illatio earum procederet.
1.Sed quia lites in tanta provincia moveri necesse est, volumus ut, si quando
   appellatum fuerit a praetore vel a duce vel ab aliquo iudice eiusdem insulae,
  appellationes omnes ad tuum fastigium tuamque sedem remittantur, et ipse merita
 earum more consultationis discutias et ad nostram referas scientiam, quatenus tua
nobis cognita dispositione ex nostra auctoritate lis dirimatur, neque ad anteriorem
   Romam neque ad alium iudicem huius regiae civitatis eatur, sed ipse vice sacri
cognitoris audias et litem dirimas.
  2.Et non solum haec tuam iurisdictionem respicere decernimus, sed etiam si
quid aliud civile ordinatur quod confirmatione indigeat, id est pro defensoribus vel
  patribus civitatum decretum, [nam] id quoque ad tuam sedem remitti, ut per tuam
 sententiam nostramque auctoritatem roboretur: quia semper Sicilia quasi peculiare
    aliquid commodum imperatoribus accessit, et oportet res civiles, cum aliquam
   habuerint dubitationem, nostri quaestoris iudicio dirimi, quod accipere a tua
 sublimitate censemus, quam nos proveximus, quam legitimo operi praeposuimus, cuius
     opere atque industria omnis legum ambiguitas, omnis latitudo in praesentem
    concordiam et pulchram brevitatem pervenit.
     3.Quae igitur per hanc divinam legem nostra decrevit aeternitas, tua
   sublimitas sciens praeceptionibus suis admoneat Sicilienses iudices, quatenus
  sciant, cui debeant causas appellatione suspensas referre, ut per tuas tuorumque
successorum suggestiones omnia nobis manifestentur et videamur per semetipsos easdem
causas peragere. Esse enim non indignum putavimus, <ut> Siciliam nostrum quodammodo
peculium constitutum nostrorum particeps consiliorum quaestor sub iurisdictione sua
     suscipiat.
<Dat....... Dec. CP. imp. dn. Iustiniani pp. Aug. anno XI. p. c. Belisarii vc.
     anno II.>



      ►Source:Auth. LXIII.



###### Nov76.htm ######
###### Nov76.htm ######

* NOV. LXXVI
 HAEC CONSTITUTIO INTERPRETATUR PRIOREM CONSTITUTIONEM

    DE HIS QUI INGREDIUNTUR IN MONASTERIUM ET DE SUBSTANTIIS EORUM,

 ET EX QUO TEMPORE OPORTEAT EAM VALERE.

     (AD538)










   Idem Aug. Iohanni pp. secundo.

<Praefatio>Causa talis ad nos pervenit, quam aestimamus oportere competenti uti a
 nobis interpretatione simul et adiutorio. Cognovimus etenim, quia mulier quaedam habens
  filium sibi ex nuptiis legitimis procreatum voluit quidem segregare se a communi ista
    conversatione et in quodam mulierum monasterio commanere, plurima bona faciens in
 mulieribus reverentissimis ibidem congregatis; et quoniam nostrae pietatis lex vult eos
qui se monasteriis dedicant seu viros seu mulieres, antequam ingrediantur in monasterium,
    eo quo voluerint modo quae sua sunt disponere, nec posse postquam ingrediuntur in
   monasterium ulterius agere quicquam de propriis, utpote domini rerum non existentes
 ulterius (eo quod sanciverimus nos huiusmodi viros et mulieres cum corpore et anima ipso
ingressu ad monasterium dedicare se suasque substantias, et siquidem discesserint, manere
 etiam sic eorum substantias in monasterium, eo quod domini harum ulterius non existunt),
 hinc autem metuere ne forte, quamvis nostra constitutio multo posterior sit quam quod in
praedictam venerabilem domum ingressa est, aliqui prohibeant eam suo prospicere filio, et
 oportere propter praedictum metum hoc interpretari et lege nostra fieri manifesta, quia
  nihil laesa sit aut ipsa aut filius circa eius successionem ex memorata constitutione.

CAPUT I.
  Propterea sancimus, si quis monasterium habitavit vir aut mulier ante praedictam
nostram constitutionem aut hactenus habitat, et maxime filiis existentibus, nullam habere
  necessitatem nunc eorum substantiam <introducere> in monasterium, sed filio aut filiae
 transmittere aut totam aut etiam partem suae substantiae aut etiam quo voluerit modo res
suas disponere: utpote primam illam legem alia nostra hac constitutione interpretante. Eos
   enim qui semel ante memoratam dudum nostram legem monasteria inhabitaverunt in nullo
 postea posita lex contristatura est aut ablatura est eorum quid quae prius eis ut liceat
data sunt; neque prius nostra lege impedimentum penitus faciente, eo quod neque possibile
sit hoc fieri. Et oportuisset prius disponere et ita ingredi in monasterium; si vero nulla
tunc tali lege posita in monasterium ingressa est, quomodo fieri potuerit converti ordinem
    legis et exigere eos qui prius ingressi sunt in monasterium illa facere quae prius
ignorata postea per sacram nostram constitutionem sunt innovata? Sed unumquemque competit
secundum sua tempora expectare, et ea quidem quae post legem sunt ita quaerere fieri sicut
 lex vult, si quid autem ante legem subsecutum est, hoc non commovere neque perscrutari,
     sed in priori figura relinquere.
   1.Haec igitur lex pro interpretatione utili posita sit prioris nostrae illius
 constitutionis, ut illa in posterioribus temporibus ex quo facta est locum habeat et his
   qui postea convertentur viris ac mulieribus posita sit, sibique potestatem in illis
  custodiat, nihil horum quae ante eam fuerunt perscrutando, cum licentia sit prioribus
  viris ac mulieribus qui habitaverunt aut etiam hactenus habitant monasteria, et maxime
 filiis existentibus, suas res quo volunt disponere modo.
 <Epilogus>Tua igitur eminentia quae placuerunt nobis et per hanc sacram declarata
      sunt legem sollemniter per programmata sua omnibus facere manifesta festinet.
    Dat. V. idus Octobres CP. imp. dn. Iustiniani pp. Aug. anno XII. Iohanne viro
   clarissimo consule.



►Sources:Auth.LXXVII;Coll.VI, tit.4;Ep. Theod.76; Ath. 1, 16; Iul. const. LXX.



###### Nov77.htm ######
###### Nov77.htm ######

* NOV. LXXVII
       UT NON LUXURIETUR CONTRA NATURAM NEQUE IURETUR PER CAPILLOS

    AUT ALIQUID HUIUSMODI NEQUE BLASPHEMETUR IN DEUM.

     (AD 538?)



       (Based upon the Latin text of Schoell and Kroll's edition)
  .






  Idem Aug. Constantinopolitanis.

<Praefatio>Omnibus hominibus qui recte sapiunt manifestum esse putamus, quia omne
 nobis est studium et oratio, ut crediti nobis a domino deo bene vivant et eius inveniant
placationem, quoniam et dei misericordia non perditionem sed conversionem et salutem vult,
et delinquentes qui corriguntur suscipit deus. Propter quod omnes invitamus dei timorem in
sensibus accipere et invocare eius placationem, et novimus quia omnes qui deum diligunt et
eius misericordiam sustinent hoc faciunt.

CAPUT I.
  Igitur quoniam quidam diabolica instigatione comprehensi et gravissimis luxuriis
 semetipsos inseruerunt et ipsi naturae contraria agunt, et istis iniungimus accipere in
sensibus dei timorem et futurum iudicium et abstinere ab huiusmodi diabolicis et illicitis
luxuriis, ut non per huiusmodi impios actus ab ira dei iusta inveniantur et civitates cum
 habitatoribus earum pereant. Docemur enim a divinis scripturis, quia ex huiusmodi impiis
  actibus et civitates cum hominibus pariter perierunt.
  1.Et quoniam quidam ad haec quae diximus et blasphema verba et sacramenta de deo
    iurant deum ad iracundiam provocantes, et istis iniungimus abstinere ab huiusmodi
  blasphemis verbis et iurare per capillos et caput et his proxima verba. Si enim contra
    homines factae blasphemiae impunitae non relinquuntur, multo magis qui ipsum deum
blasphemat dignus est supplicia sustinere. Propterea igitur omnibus huiusmodi praecipimus
 a praedictis delictis abstinere et dei timorem in corde percipere et sequi eos qui bene
  vivunt. Propter talia enim delicta et fames et terrae motus et pestilentiae fiunt, et
   propterea admonemus abstinere ab huiusmodi praedictis illicitis, ut non suas perdant
  animas. Sin autem et post huiusmodi nostram admonitionem inveniantur aliqui in talibus
  permanentes delictis, primum quidam indignos semetipsos faciunt dei misericordia, post
 haec autem et legibus constitutis subiciuntur tormentis.
 2.Praecepimus enim gloriosissimo praefecto regiae civitatis permanentes praedictis
 illicitis et impus actibus et post haec nostram admonitionem et comprehendere et ultimis
subdere suppliciis, ut non ex contemptu talium inveniatur et civitas et respublica per hos
 impios actus laedi. Si enim et post hanc nostram suasionem quidam tales invenientes hos
   subtercelaverint, similiter a domino deo condemnabuntur. Et ipse enim gloriosissimus
    praefectus in invenerit quosdam tale aliquid delinquentes et vindictam in eos non
    intulerit secundum nostras leges, primum quidem obligatus erit dei iudicio, post
      haec autem et nostram indignationem sustinere.



  ►Sources:Auth.LXXVIII;Coll. VI, tit.5;Ep. Theod.77; Ath. 12, 3; Iul. const.
LXXI.


[Traduction_française]
###### Nov78.htm ######
###### Nov78.htm ######

* NOV. LXXVIII UT LIBERTI DE CETERO NON EGEANT AUREO ANULO ET UT PRISTINIS RESTITUANTUR NATALIBUS. ET
CELEBRATIONE DOTALIUM INSTRUMENTORUM IN LIBERTIS MULIERIBUS FACTA EX HOC IPSO IAM ETIAM
  NUPTIAS LEGITIMAS FIERI ET FILIOS SUOS. SI NUPER ETIAM ANCILLA FUIT ET IPSAM LIBERAM
      ESSE CELEBRATIONE DOTIS ET NUPTIAS LEGITIMAS ET QUI EX EA PROCESSERINT SUOS.
       (AD539)

=






=

    Idem Aug. Iohanni pp. Orientis secundo ex consule ordinario et patricio.

<Praefatio>Perfectis <nobis> bonis omnibus a magno deo datis, aestimavimus
  oportere et ipsi servorum libertates, cum a priori condicione a dominis liberantur,
omnino eas puras eis et infucatas et perfectas efficere. Et propterea etiam dediticiorum
     iniuria liberavimus libertates et latinitates velut imperfectas exclusimus et
      iterationes superfluas demonstravimus et Iuniam legem et Largianum odivimus
   senatusconsultum utpote initio inaniter introductum et recte postmodum reprobatum,
solamque valere romanam civitatem in libertatibus voluimus, non locis non aetatibus non
    alio quodam causam discernentes. Quoniam autem semper aliquid melius de nostris
   subiectis tractamus, et ipsum quod perfectius datum est [a] maioribus aestimavimus
    oportere adiectionibus ampliare:

CAPUT I.
      propterea sancimus, si quis manumittens servum aut ancillam suam cives
denuntiaverit romanos (neque enim aliter licet), sciat ex hac lege, quia qui libertatem
accepit habebit subsequens mox et aureorum anulorum et regenerationis ius, et non iam ex
necessitate hoc a principibus postulabit neque indigebit omnino ulla scrupulositate, sed
libertatis virtute haec omnia subsequentur. Hac nostra lege ex praesenti die incohante:
     non enim aliquid horum quae prius facta sunt perscrutamur, firmamus ergo omnia
praecedentia, ut valeant secundum eos quos facta sunt modos. Sed haec quidem sic habere
       sancimus.

CAPUT II.
 Illud vero adicimus, ut nihil neque post hanc legem nostram laedantur patronatus
iura illa quae nos sancimus, in quibuscumque omnino haec personis servavimus, nisi tamen
  etiam ab his libertum qui libertatem donavit absolverit, aut per fideicommissum hoc
     relinquens aut in ipsa libertate hoc adiciens. Nam si hoc dederit, omnino qui
  manumittitur absolvetur etiam a patronatus iure, eo quod hoc ille expressit. Habeant
 itaque haec omnia qui libertatem meruerunt, verumtamen servent etiam post hanc nostram
 constitutionem eis qui ad talem eos perduxerunt honorem omnem reverentiam, et hoc quod
 vocatur obsequium et reverentiam recte legibus introductam; quin etiam abstineant aut
manibus aut insidiis aut aliis ex quibus liberti tale aliquid agentes rursus servitutem
   sustinent secundum de his scriptas leges et restituuntur priori condicioni. Nam si
 nullum penitus ingratum esse circa donatorem permisimus, licet fuerit bene natus, sed
donationes infirmas pronuntiavimus in his quae dudum a nobis scriptae sunt legibus et in
  his quae a nobis cotidie praecipiuntur, quomodo patiemur manumissorem, qui aequalis
   patri circa libertum factus est, ab eo aliquid pati malignum aut iniurias forsitan
 asperas et indecentes seu plagas aut maxime intolerabilia sustinere dispendia? Sed si
 quid horum legitimis probationibus convicerit passum se qui libertatem dedit vel eius
   filios, post praedictas probationes libertum in priori restituimus habitu, nominum
   quidem perscrutatione et propter haec dispendiis omnes eripientes, iustitiam autem
 ubique et aequitatem et quod legislatorem decet et quod placet deo et liberto et dudum
  domino conservantes.
 1.Quapropter sint quidem et liberti et ingenui, sive hi qui dudum manumissi sunt
et evidenter eis hoc largitum est, sive illi qui post hanc nostram legem ad ingenuitatem
    venient, et tamquam bene nati iam facti vivant et debitum honorem manumissoribus
 reddant, ut non denuo et libertate <et> benenatione cadant tamquam indevoti ingratique
      convicti et a lege damnati. Erunt namque ita perpetue liberi et ingenui, si
 manumissoribus eorumque filiis inconfusam et liberam suam venerationem et reverentiam
 devotionemque servaverint, quibus videlicet conservatis numquam ad priorem relabentur
       fortunam.

CAPUT III.
  Si quis autem libertam ducere voluerit aut legitimam facere coniugem cuiuslibet
 dignitatis existens, nuptialia conficiat documenta; hanc enim solam post manumissionem
 observationem adicimus. Et sint etiam praecedentes filii et qui post dotalia nati sunt
   liberi et ingenui et sui et patri successores, a postulatione aureorum anulorum et
    pristinorum natalium liberati nullamque penitus habentes differentiam ad cetera
   ingenuorum matrimonia. Libertas enim matris et insuper documentum nuptiale sobolem
liberam et ingenuam et patri succedentem demonstrabunt.

CAPUT IV.
   Et ita rebus et veritate toti efficimur, ut si cui etiam ex serviente muliere
  procreentur filii et voluerit ille postea mulierem manumittere et dotalia conficere
documenta, mox cum ipsa dotis inscriptione et filiis competet libertatis simul et suorum
ius, non requirentibus nobis specialem libertatem in filiis fieri et simul manumitti cum
  matre aut post eam vel ante eam forte libertatem accipere, sed scriptione nuptialium
  documentorum mox eis etiam libertatem donamus. Quod enim maius utique ostensurus est
  pater libertatis filiorum indicium quam [quod] uxorem ostendere liberamque simul et
legitimam nuptialium documentorum conscriptione? Si enim miles relinquens legatum alicui
 suarum ancillarum ipsa donatione legati et libertatem dare videatur, quomodo non multo
 magis pater, si documentum nuptiale conscripserit, habebit proprios filios ex hoc solo
  et liberos et legitimos successores? Neque enim quilibet eum putaturus erit voluisse
   filiorum quidem matrem legitimam esse et hoc tam magnum ei donasse opus libidinis,
 proprios autem filios ex suo natos semine adhuc relinquere servituros.
    1.Haec similiter quidem pro manumissoribus similiter autem pro manumissis
   sanximus. Nam si ea quae in praecedentibus dicta sunt manumissoribus non servamus,
 segniores forsan homines circa libertatis largitatem efficimus. Nobis autem omne extat
  studium subsistere libertates atque valere et in nostra florere et augeri republica.
 Etenim huius causa desiderii et in Libya et in Hesperia tanta suscepimus bella et pro
     recta ad deum religione et pro subiectorum pariter libertate.

CAPUT V.
 Facimus autem novum nihil, sed egregios ante nos imperatores sequimur. Sicut enim
 Antoninus Pius cognominatus, ex quo etiam ad nos appellatio haec pervenit, ius Romanae
    civitatis prius ab unoquoque subiectorum petitus et taliter ex eis qui vocantur
    peregrini ad Romanam ingenuitatem deducens ille hoc omnibus in commune subiectis
 donavit, et Theodosius iunior post Constantinum maximum sacratissimae huius civitatis
  conditorem filiorum prius ius petitum in commune dedit subiectis, sic etiam nos hoc
videlicet regenerationis et aureorum anulorum ius unicuique petentium datum et damni et
    scrupulositatis praebens occasionem et manumissorum indigens auctoritate omnibus
 similiter subiectis ex hac lege damus. Restituimus enim naturae ingenuitate dignos non
  per singulos de cetero, sed omnes deinceps qui libertatem a dominis meruerunt, ut et
hanc magnam quandam et generalem largitatem nostris subiectis adiciamus.
 <Epilogus>Quae igitur pro subiectorum indulgentia placuerunt nostrae clementiae
  per hanc legem, haec tua celsitudo cognoscens nostris subiectis faciat manifesta per
 programmata propria et hic et in provinciis, ut discant quia nostrorum subiectorum per
omnia curam habemus ea quae pro utilitate eorum sunt sancientes. Valebit autem lex haec
in subsequentibus omnibus et eis qui post eam emerserint casibus; quod enim recessit non
     perscrutamur.
 Dat. kal. Sept. CP. imp. dn. Iustiniani pp. Aug. anno XII. Apione viro clarissimo
consule.

=

  ►Sources:Auth.LXXIX;Coll. VI, tit.6;Ep. Theod.78; Ath. 18, 2; Iul. const.
 LXXII.

=

###### Nov79.htm ######
###### Nov79.htm ######

* NOV. LXXIX
      APUD QUOS OPORTEAT CAUSAM DICERE MONACHOS ET ASCETRIAS.

  (AD539)


Idem Aug. Menae beatissimo archiepiscopo et generali patriarchae.

<Praefatio>Rem cognoscentes non rectam fieri in ac regia civitate communi lege
aestimavimus hoc mederi, incohantes quidem ab hac felicissima civitate, in omnia vero
eam quae subiecta sunt distendentes. Quidam enim volentes corrumpere orthodoxae fidei
   honestatem, si quidem litem habuerint quasi cum monachis aut ascetriis, civiles
  iudices interpellant, at illi mittunt executores praesumentes accedere intra loca
sancta et monachos trahere atque monastrias vel ascetrias inquietare, forsan eas quae
 non videntur: et hinc iniuriam et confusionem non parvam adorabilibus fieri locis.

CAPUT I.
  Propterea igitur sancimus, si quis quamcumque habuerit causam cum aliquibus
   venerabilibus sanctimonialibus aut sacratis virginibus aut mulieribus omnino in
monasteriis consistentibus, deo amabilem civitatis illius episcopum interpellet, ille
 vero mittat et cum omni honestate quae sunt de personarum praesentia disponat, sive
  oportet per abbates sive per responsales sive per alios quoslibet hoc fieri; ipse
vero cum omni veneratione sacerdotali causam examinet et iudicet, et civiles non sint
 penitus eis iudices neque confundant eorum honestatem, cum idonei sint deo amabiles
singularum civitatum episcopi et quae de lite sunt et de cautela iudiciorum disponere
 et iudicare honeste atque sacerdotaliter et secundum leges nostras et sacratissimas
  regulas. Sic enim et qui aliquam rationem habere putant merebuntur iustitiam, et
honestas sacratorum inviolata integraque servabitur.

CAPUT II.
 Communis igitur sit lex habeatque custodiam et a gloriosissimis praefectis qui
per cunctas existunt diocesis (et Illyrici dicimus et Libyae Italiaeque et Occidentis
totius) et a gloriosissimis praefectis utriusque Romae et magnificentissimo praetore
     populorum et iudicibus gentium eorumque officiis, et nulla eius fiat omnino
  corruptio, sed integra ad honorem reverentissimorum monachorum custodiatur. Haec
autem etiam tua beatitudo cognoscens et ipsa custodiat in hac felicissima civitate et
 eius confiniis <et litteris> utatur ad deo amabiles civitatum metropolitas, quorum
ipse suscepisti ordinationem, praeponens propriis litteris hanc nostram sacram legem;
  verum illi sub se constitutis episcopis haec nuntient, ut ex paucis litteris una
 continuatio legis ad omnem perveniat dicionem. Sed etiam accelerari lites sancimus
    monachis illatas, ut non mens eorum occupetur circa litis sollicitudinem, sed
   velociter liberati sacris operibus obsecundent.

CAPUT III.
  Sciat igitur qui praeter haec aliquid egerit, si quidem iudex sit qui talem
    proferre sententiam praesumpserit, quia ab administratione repellitur tamquam
   divinitati contumeliam faciens et poena decem librarum auri una cum officio suo
 multabitur sacratissimo nostro danda aerario; executores autem praesumentes offerre
omnino admonitionem ab ipsis deo amabilibus episcopis prohibeantur et retrudantur in
  locis quae decanica nuncupantur, poenas competentes passuri, exactionem nullam de
      cetero agere permittendi.
<Epilogus>Hac valente lege, si quis cum aliquo reverentissimorum monachorum aut
 virginum aut mulierum omnino sacratarum et in venerabilibus monasteriis habitantium
     habuerit causam. De clericis etenim et ordine conventionis eorum iam leges
    conscripsimus, quas valere et firmas esse omni volumus modo.
Scripta exemplaria Iohanni viro gloriosissimo praefecto sacro Orientis praetorio
secundo, ex consule ordinario et patricio. Scripta exemplaria Basilidi gloriosissimo
  magistro sacrorum officiorum. Scripta exemplaria Longino gloriosissimo praefecto
       urbis.
    Dat. V. id. Mart. CP. imp. dn. Iustiniani pp. Aug.anno XII. Apione v. c.
      consule.



    ►Sources:

Auth.LXXX;Coll. VI, tit.7;Ep.Theod.79; Ath. 1, 15; Nomoc. XIV, tit. 9, 1;Iul.
   const. LXXIII.



###### Nov80.htm ######
###### Nov80.htm ######

* NOV. LXXX. DE QUAESTORE.

(AD 539)

Idem Aug. Iohanni pp. secundo ex consule et patricio.

<Praefatio>

Semper cum dei auxilio omnem facimus providentiam, ut subiecti ab eius clementia traditi nobis illaesi serventur. Itaque et leges ponimus omni in eis curantes iustitia, et quod paulatim labitur reparare festinamus, insuper etiam administrationes invenimus, quae castigantes quod inornatum est mediocriora faciunt delicta. Quale videlicet aliquid praetores populi in hac fecimus magna urbe, utilissimum ex ipso rerum experimento omnibus regiam hanc civitatem nostram habitantibus approbatum. Ex hoc igitur experimento et aliud quiddam mede a egens moliri et adinvenire legi et cingulo iustum aestimavimus. Invenimus enim, quia paulatim provinciae quidem suis habitatoribus spoliantur, magna vero haec civitas nostra populosa est turbis diversorum hominum, et maxime agricolarum, suas civitates et culturam relinquentium.

CAPUT I.

Haec ad praesentem legem nos respicere procuraverunt et ad cingulum quod nunc a nobis paene novatum est, cui non piget nos de publico et annonas dare et has sufficientis et officium constituere et ex neglegentia eius periculum relevare. Cingulo etenim et hoc accipienti quaestoris imponimus nomen: sic enim et initium eum invenientes (dicimus autem priscis temporibus) inquisitores vocabant ad hoc venientes officium.

1. Volumus autem cingulum habentem hoc respicientem ad deum nostrumque timorem et legem requirere <advenientes> ad magnam hanc civitatem, ex quacumque provincia sint, viros sive mulieres aut clericos seu monachos vel monachas sive externarum civitatum advocatos aut alterius cuiuscumque fortunae vel dignitatis existant, et perscrutari qui sint aut unde venerint et in qua occasione. Et si quidem agricolae sunt, intendere quibus nostrorum iudicum horum competunt lites, et his imminere, velociterque eos eripere difficultatibus propter quas hic venerunt et festinanter unde venerunt eos remittere competentia fruentes.

CAPUT II.

Si vero aliqui sint agricolae constituti sub dominis et egentes eis ad hanc venerunt regiam civitatem, praeparare possessores citius eas discernere pro quibus venerunt causas, et remittere merentes mox quae iusta sunt. Si vero forsan ad resultationem possessorum venerunt et adversus eos dicant causas, si quidem multitudo sit, plures quidem remittere continuo ad provinciam duobus aut tribus relictis, qui secundum collitigantium schema litem exerceant, et ita, eum imminere litis auditori et procurare citius incidi negotia, ut non longitudo eis fiat temporis, et maxime agricolis, quorum et hic praesentia superflua et agriculturae vacatio damnum et ipsis et possessoribus facit.

CAPUT III.

Si vero neque agricolarum sit adveniens multitudo, sed quidam forsan alii aut etiam litigaturi adversus alios, et hic tardent, non quiescere, sed cum omni instantia iudices urgere cum festinatione eos contentionibus absolvere et litibus liberatos remittere suas civitates et provincias habitare. Si vero forsan cum institerint auditori litis aut agricolarum dominis qui a nobis statuti sunt iudices, ut litigantes aut observantes liberent, ipsi ad hoc differant et non citius eos aut lite aut observatione liberaverint, tunc ipsum qui a nobis in hoc cingulo constitutus est deducere ad se litigantes aut egentes aliquo iure a possessoribus proinde non merentes, <et> examinare, et citius disponentem pro quibus illi huic magnae observant civitati ad suas remittere patrias aut omnino ex quibus venerunt locis, omnibus perempto ad hoc privilegio et fori praescriptione.

CAPUT IV.

Si vero vitae occasionem aliqui aut litis non habentes in hac sunt nostra civitate, ut propter victum aut eo quod hic ad eorum desideria non sufficiat iam etiam peccent, corporum eorum statum qualis quis est inspicere, et si quidem valent eis corpora potentes autem sufficere ad laborem sunt, si quidem servi aliquorum fuerint, cognoscere quorum sunt et hos etiam invitos possessoribus transmittere, si vero liberi fortuna et ex aliquibus civitatibus aut provinciis orti, hos transmittere ad provincias ex quibus sint.

CAPUT V.

Si vero huius terrae fuerint et corporibus quidem validis utantur, vitae autem eis decens non est occasio, hos non frustra esse terrae onus permittere, sed tradere citius eos et operum publicorum artibus ad ministerium et praepositis panificantium stationum et hortos operantibus aliisque diversis artibus aut operibus, in quibus valent simul quidem laborare simul autem ali et segnem ita ad meliorem mutare vitam.

1. Si vero aliqui noluerint observare operibus quibus traditi sunt, hos sectari hac regia civitate. Parcentes enim eis haec sancimus, ut non segnitie eos ad illicitos actus impellente leges eos arripiant ad poenas nostris tradentes iudicibus. Laesos autem aut laesas corpore aut canitie graves hos sine molestia esse iubemus in hac bona civitate, a pie agere volentibus adscribendos. Et aliorum singulos interrogare, qua venerunt gratia, et inquisitis quae digna sunt super eis agere, ut non pigri hic sedeant, sed competentia agentes ad proprias revertantur provincias.

CAPUT VI.

Si vero aliqui aut in hac habitantium civitate aut etiam deforis venientium culpent aliquos tamquam ab eis damnificati per occasionem forte eorum quae dicuntur sportulae aut etiam ex hoc laesionum, et dicant eos aut praevaricari pro his nostras leges aut etiam sine iudiciali praecepto admonitionem eis offerre, quaerere subtiliter haec delinquentes, cuiuscumque fuerint dignitatis et militiae et sub quo constituti sint cingulo, eosque simul quidem comprehendere simul autem post probationes interminatas secundum nostras leges exigere poenas, nullo competentium eis iudicum defendere eos valente, et tam illaesos servare eos qui iniustitiam passi sunt, recipientes quae contra legem exacti sunt, quam poenas nostris definitas constitutionibus superexigere ac de eis referre, ubi perspexerimus dandas.

CAPUT VII.

Super haec autem quaecumque querelam suscipiunt falsitatis seu quod vocatur falsa scriptura in quocumque collegio, haec requirere et qui super his denuntiantur comprehendere et post inscriptiones et probationes punire; sic enim huiusmodi audientiae damus potestatem ei. Si vero aliquis taliter laesorum adierit ordinatum secundum praesentem legem iudicem et non iustam impetraverit providentiam, ut cogatur ad nos et ad semper imperium haec denuntiare, sciat aperte qui cingulum hoc adsumit, quia ipse de suo reddet ea ei qui ab eo neglectus est male, quae decuerat eum a delinquente percipere, insuper et maiori indignatione nostra experietur iuste, utpote nostras iussiones transcendere praesumens.

CAPUT VIII.

Maxime autem omnium qui hanc administrationem habet et perpetue hoc ponet studium, puris manibus omnia agere et ministratores habere non sordidos neque turpi acceptioni paratos, sed pure et libere administrare, et si tale aliquid super ministris peccatum invenerit, hoc etiam punire et ex ipsis prius ostendere suam firmitatem simul et castitatem. Propterea enim et decem libras auri occasione expensarum decrevimus ei, et eius consiliario solidos centum, et ministrantibus ad expensarum causam solidos trecentos triginta damus annonam (quorum etiam descriptionem <*> huic legi adponi praecepimus), ut de fisco largitate contenti alienis abstineant. Eruntque dei et nostri subtiles cultures, et e caelo ac nostram fruentes providentiam et administrationis causis facilius et legalius utentes.

CAPUT IX.

Damus autem administrationem habenti fiduciam et iudicibus insistere et ad nos referre et ex se agere competentia, ut neque infirmitate neque alio omnino culpatus nostro super eo iudicio minor appareat. Licentiam vero similiter ei damus publicis epistolis uti ad provinciarum praesides, ut qui remittuntur ab eo mittant ad suas provincias sine lite ibi ducturos, et si quo egent auxilio legitimo hoc percepturos.  Illud maxime providere, non de iisdem secundo molestari, quod saepe eos qui hic vane commorantur, deinde retransmissos ab eo rursus remeare et mox reversos secundarum ei causarum praebere occasiones. Si enim denuo in hac felicissima civitate inveniat quosdam nidificantes frustra, qui liberati et ad propriam provinciam transmissi sunt, his et castigationem imponat decentem et vehementius iterum transmittat. Sic nobis etiam foris civitates habitabuntur et magna civitas haec confusione liberabitur. Si vero aliquos perspexerit sui officii in transmarinis portibus collocare, qui etiam deforis venientes inquirant et hinc destinatos suscipientes ad provincias dirigant, et hoc agat, quod utile est reipublicae per omnia venatus.

CAPUT X.

Haec omnia sancimus nostrorum subiectorum curam habentes, ut non suas provincias deserentes hic adterantur et moriantur forsan, propriis privati et neque paternis fruentes sepultures, eo quod et ante nos ponentibus leges et rempublicam constituentibus haec non transitorio studio fuerunt, sed et pigritiae fuit quaedam scriptura et peregrinos omnes perscrutabantur. Et neque novum neque leve hoc causis studium, bonum quidem et antiquum, neglectum vero in medio ab universa laedente neglegentia paulatim periclitatum est corrumpi et perimi, donec nos prodesse hoc et utillimum invenientes rursus in rempublicam introducimus. Sicut enim praemiis incorruptum eum et eius officium esse volumus et nihil extra quae a nobis dicta sunt accipere, ita indemnes eos servari iubemus, et neque occasione codicillorum neque per occasionem annonarum neque per aliam quamlibet causam aut in sacrum nostrum palatium aut in foro tuae celsitudinis occasione codicillorum aut praeceptorum aliquid dare nunc aut in futuro tempore, <aut praepositis> mensae tuae celsitudinis occasione emolumentorum quae per eos expenduntur ei aut consiliario aut eius officio, sed undique eis pura servari quae nostra largitate dantur.  Sufficiet enim omnibus pro medela decenti germane eum gubernantem cingulum universis utillimum esse.

<Epilogus>

Quae igitur nostrae placuerunt potestati, cognoscens tua celsitudo omnia ad effectum perducere festinet approbetque nostram providentiam, quia et novum cingulum adiecimus et nostrorum subiectorum per omnia curam habemus.

Dat. VI. id. Mai. CP. imp. dn. Iustiniani pp. Aug. anno XII. Appione viro clarissimo consule.  —————— (*) Not extant.


Sources:
Auth.LXXXI;Coll.VI, tit.8;Ep. Theod.80; Ath. 4, 14; Iul. const. LXXIV.



###### Nov81.htm ######
###### Nov81.htm ######

* NOV. LXXXI
CONSTITUTIO QUAE DIGNITATIBUS ET EPISCOPATU LIBERAT FILIUM

  PATRIA POTESTATE.

      (AD539)










Idem Aug. sacro senatui huius regiae civitatis.

<Praefatio>Quicquid ad utilitatem et ornatum respicit a deo traditae nobis
  reipublicae, hoc semper cogitantes ad effectum deducere festinamus. Igitur etiam dudum
   legem scripsimus super gloriosissimis nostris patriciis, quae liberos eos dignitatis
  collatione paterna potestate demonstrat. Non enim decens putavimus, ut hos quos nos in
 officio patrum provehimus nostrorum, hi sub aliena sint potestate. Nam si emancipationis
actio dudum quidem et per eas quae nuncupantur legis actiones facta cum iniuriis et alapis
liberabat eos huiusmodi vinculis, quomodo futuri essent codicilli omnium honestissimi dati
a praesidente universis imperio non eos paterna potestate liberare? Nunc autem clementius
   aut etiam honestius in republica cogitantes et super gloriosissimis consulibus, qui
     proprium nomen tempori post imperium praebent, et solis consularibus codicillis
   honorantur, et super cingulis quae liberare a curia possunt, hoc est praefecturae et
magistromilitatus (dicimus autem in ipsis sedibus et operibus agnitis) hoc ipsum sancimus
     esse, ut omnis talis dignitas aut etiam cingulum huiusmodi adquisitum aliquibus,
  quoscumque nos probaverimus, quod eos liberat a curia, hoc valeat et ut potestate eos
  liberet patrum aut avorum. Nam si sancivimus, ut si quis servus sciente domino meretur
 militiam aut quamlibet dignitatum adipiscatur ab imperio, repente liberatur et in ipsam
   rapitur ingenuitatem, quomodo non est iustum tantos promerentem codicillos non etiam
     potestate paterna liberum fieri?

CAPUT I.
 Propterea igitur hac honestissima utentes lege sancimus, et ordinarios consules, si
sub potestate consistant, una cum ipso verbo quo hoc his donatur officium suae potestatis
 fieri, nec non et his qui honorantur ab imperio per consulares codicillos, si sub patris
sunt manu, fieri codicillos eorum suae potestatis occasionem. Et si quos nos per universas
  diocesis gloriosissimos praefectos sacrorum nostrorum praetoriorum instituamus aut in
 praefectura civitatis utriusque Romae provexerimus aut in quolibet magistromilitatu, hos
 repente etiam suae potestatis fieri. Eum namque, qui tantorum iudex est et tantis iubet,
 manere sub potestate alterius et non inter eos qui suae potestatis sunt scribi nostrarum
      indignum iudicavimus legum simul et temporum.
1.Generaliter autem, sicuti dictum est, sancimus, ut omnis dignitas et omne cingulum
    a curia liberare valens hoc etiam suae potestatis praemium honoratis praestet, et
 nobiliores adhuc patres ostendat, si ergo ab imperio sic honoratorum sint patres; qui si
non hoc essent, etiam ipsi pariter studerent imperium pro istis petentes. Quapropter sive
 est aliquis nunc quidem sub potestate his fruens honoribus aut cingulis, quos in primis
  enumeravimus, sive postea erit, etiam hos ius suae potestatis sequatur et peculium eis
  donans et arbitrii liberi esse praebens ac digne agere honore et iudicio super eis ab
imperio habito; haec enim multo maior patribus laus erit et laetitiae occasionem praebebit
 magnae.

CAPUT II.
 Illud quoque lege cavemus, ut non has tales suas potestates similia praebere qualia
 aliae, quae per emancipationes fiunt, sed praecipuum quoddam praemium imperium conferre
   talium suis potestatibus. Non enim volumus eum, qui ita suae potestatis fit, perdere
aliquod legitimorum ius, sed sint, et generi ad eos et ipsis ad genus intacta legitima et
 ex natura servata iura, et filii eorum post mortem avorum sub eorum recidant potestatem,
    ac si contigisset horum parentes morte suorum patrum et non ex praesenti lege suae
potestatis fieri et merito filios post mortem suorum patrum sub potestate habere: ut nihil
horum quae ab imperio conferuntur eis deesse videatur, quoniam omne bonum, quod sive a deo
adquiritur hominibus sive ab imperio sequente deum, decet esse mansurum et omnis malitiae
ac diminutionis extraneum.

CAPUT III.
   Palam vero est nullum esse qui nesciat prae omnibus sanctissimis episcopis ipsa
   ordinatione etiam suam potestatem adquiri. Qui enim omnium sunt spirituales patres,
 quomodo sub aliorum potestate consistant? Sed convenit etiam eos huiusmodi potiri honore
 et hoc ex hac nostra legislatione frui.
     <Epilogus>Quae igitur nobis visa sunt ad vestram reverentiam et honorem, o
  colendissimi patres, volumus in perpetuum splendere nostrae reipublicae tam ad vestrum
   ornatum quam ad nostrae largitatis probationem, quam nostris patribus et consulibus
       sacerdotibusque contulimus.
Dat. X. kal. April. CP. imp. dn. Iustiniani pp. Aug. anno XII. Apione viro clarissimo
 consule.



►Sources:Auth.LXXXII;Coll.VI, tit.9;Ep. Theod.81; Ath. 18, 3; Iul. const. LXXV.



###### Nov82.htm ######
###### Nov82.htm ######

* NOV. LXXXII
DE IUDICIBUS, ET UT NULLATENUS CUM IUREIURANDO ELIGATUR ALIQUIS IUDEX

QUOD PERMANET EI. ET UT APPELLATIONES ACCIPIANT MODIS OMNIBUS IUDICES.

       ET UT IN MEDIA LITE FACTAE FORMAE, QUO MODO OPORTEAT DECIDI COGNITIONEM,

NON ATTENDANT IUDICES.

    (AD539)










       Idem Aug. Iohanni pp. Orientis iterum ex consule ac patricio.

<Praefatio>A Zenone piae memoriae scripta est lex de iudiciorum ordine, multas quidem
  mutationes subsequentibus suscipiens temporibus, ad hoc autem pervenit ut paulatim paene
 omnino caderet. Nam et qui in ea conscripti sunt pedanei iudices humanam omnes reliquerunt
  vitam, et plurima definiti iuris tacita sunt, et certam non meruerunt memoriam, sed usus
  haec percipiens in aliam transtulit figuram. Nos igitur videntes omnino confusum iudicum
 schema, aestimavimus oportere haec lege determinare, quae decentem ordinem imponat causae.
  Non enim aestimavimus oportere habere iudicum quosdam nomina, maxima legum ineruditorum,
deinde neque causarum habentium experimentum. Nostris etenim administratoribus adsunt modis
  omnibus etiam assessores, et ea quae legum sunt explicantes et occupationes adimplentes
 eorum, quoniam multis detenti curis quas apud nos habent merito iudiciorum complent partem
     per suorum praesentiam assessorum. Illi autem neque cingulum habentes neque nobis
 ministrantes nisi potuerint per se nosse quod iustum est, sed aliunde emendicare iudicandi
 honestatem, quomodo non maximum vitium erit reipublicae non eis qui ex se quod agendum sit
 sciant lites tradere, sed sinere eos quaerere alios, a quibus liceat discere quae ipsos in
iudicando eloqui decet? Haec nos merito ad praesentem legem erexerunt, nostrorum subiectorum
 curam agentes et volentes eis etiam quae de iudiciis sunt in promptu esse atque facilia et
     absque omni dilatione transigenda.

CAPUT I.
  Vetus igitur schema Zenonis constitutionis piae memoriae, quae unicuique praetorio
   certos definivit iudices, omnino perimimus, eligere vero perspeximus in rebus utilibus
  habentes adtestationem, qui communes omnium erunt iudices tamquam undique electi. Et hoc
quidem gestum est, et electi sunt a nobis iudices Anatolius vir spectabilis, iam advocatione
   dudum completa et inter spectabiles fisci advocatos deputatus, ac Flavianus, qui nunc
 advocatus fisci constitit, et Alexander et Stephanus et Menas, eloquentissimi advocati et
     pedanei iudices tui fori, et Alexander alter, quem pedaneum iudicem esse praetorii
gloriosissimi magistri sacrorum officiorum cognovimus, et duo subsequentes alii advocati tui
  fori, Victor et qui ex Quizico Theodorus. Ex advocatis itaque isti iudices praeponantur.
1.Quia vero competens est esse etiam maiores iudices aliquos dignitate provectos <et>
experimento causarum multarum aut plurimi temporis exercitio magnis cingulis aut multitudine
       horum exercitatos, qui etiam nostrae observant pietati: ideoque perspeximus ex
gloriosissimis quidem patriciis Platonem gloriosissimum patricium, qui in urbana praefectura
 obtinuit tempus et secundo in illis sedibus constitutus est, et Victorem gloriosissimum et
  ipsum, qui tam in magna Hellade quam in nobili Alexandrinorum civitate administravit et
praefecturae urbanae tenuit praesulatum, et neque legum inexpertum, et Focam gloriosissimum
 inter nostros adnumerandos iudices, virum quem quaecumque sedes noverit laudatum quam sibi
praestantem, insuper et quae legum sunt scientem; inter hos Marcellum quoque
magnificentissimum, semper quidem eum praesentem et circa iustitiae miramur observationem et
     ab omnibus paene nos adeuntibus propter hoc petitum scimus, et consiliario utentem
laudabili, quatenus disponere quae ex legibus sunt possit, id est Appione viro spectabili et
 fisci advocato et in aliis habente testimonium optimum tam apud alios quam a nobis ipsis.

CAPUT II.
   Iudices itaque post nostros administratores hos esse volumus, et nos his omnibus
negotia secundum quod nobis visum fuerit delegamus. Si quis autem nostrorum iudicum deputare
 voluerit causas, his qui definiti sunt a nobis pedaneis iudicibus tradat et alteri omnino
 nulli, nisi consiliariis suis commiserit particulares examinationes ipse pro omni negotio
    iudicium portaturus.

CAPUT III.
   Sedebunt autem hi pedanei continue in regia basilica in quibus et nunc domunculis
  iudicant, matutino mox et meridie et vespere audientes causas, non solum quae post legem
 movendae sunt apud eos, sed etiam alias quaecumque apud alios quidem non secundum antiquum
      motae schema, nunc autem a nobis ad eos mutari praeceptae sunt.

CAPUT IV.
Illo custodiendo, ut si sub appellatione a pedaneis iudicibus aut gloriosissimis viris
 fiant causae, et ipsae si quidem a nobis ipsis delegatae sint, secundum quantitatem aut in
 commune apud gloriosissimos nostros iudices examinabuntur aut aliis secundum consuetudinem
sacrarum consultationum delegabuntur. Si qui tamen gloriosissimorum nostrorum iudicum causas
  eis delegaverint, ad eos qui transmiserunt eis audientias appellatio remeabit, ab illis
 autem rursus secundum praedictum modum talia iudicabuntur.

CAPUT V.
 Audient igitur omnes litem quidem usque ad trecentos solidos existentem sub schemate
adnotationis. Sic enim velocius lites iudicabuntur, et circulis cognitionalibus ac temporis
   contritione omnes litigantes liberabuntur. Palam vero est, quia etsi per adnotationem
audiant causas, verumtamen dabunt terminum per scripturam, qui eorum manifestet sententiam.
 Appellationibus in his nulli penitus perimendis, nisi forte tertio appellare voluerit aut
per contumaciam defuerit: talibus enim etiam appellationum perimatur ratio.

CAPUT VI.
 Appellationes autem ex hac magna civitate a pedaneis iudicibus non ultra duos menses
   habere indutias in cursu fatalium volumus, post quos necesse est fatales suum incohare
 cursum, ea quae vocatur a legibus reparatione locum in his nullum habente.

CAPUT VII.
   Nulloque praesumente transcendere quae in sportulis aut in litis expensis a nobis
 disposita sunt, sed omnibus in his contentis et formidantibus poenam quam in talibus sacra
       nostra constitutio terminavit.
   1.His qui causas praeparant sic existentibus, sicut et militiae figura hactenus
    definivit. Unoquoque tamen iudice duobus quidem exceptoribus utente et duobus causas
praeparantibus et compellentibus, non valentibus eis pluribus quam duobus omnino ministrare
 iudicibus. Hos autem omnino locupletes et probatos esse, ut neque ab eis aliquid peccetur
 neque prodatur neque maligne agatur, sed periculo officiorum aut scholarum aut scriniorum
  praebentium eis super eos electionem simul et ministerium <esse>, et vel si quid ab eis
 peccatur, ad illos qui deputant eos referri exinde periculum, qui omne damnum eorum causa
   factum his qui ab eis laesi sunt curabunt. Necessitatem habentibus etiam competentibus
iudicibus, si eis interpellatio fiat, praeparare modis omnibus eos qui ex suis officiis aut
scholis aut scriniis eligunt ministrantes hinc laesis damnum curare. Si vero iudex senserit
 aliquam malignitatem ab aliquo ministrantium fieri, expellat quidem auditorio suo eos qui
 non cum utili opinione causis utuntur, alios autem instituat sententia et electione eorum
       quibus hoc, sicuti praediximus, periculi est.

CAPUT VIII.
 Si quis autem aut gloriosissimorum aut eloquentissimorum iudicum removeatur iudicare
 pro qualibet causa, non aliter alter in eius succedat auditorio, nisi hoc nos decernentes
      alii tradiderimus pro eo causarum examinationem.

CAPUT IX.
Ne autem circa haec labor sine mercede nostris fiat pedaneis, sancimus eos in unaquaque
dicta apud eos causa, vel si divinitus fuerit deputata, duos quidem aureos ab utraque parte
  in contestatione litis accipere et duos in fine negotii, et ultra hoc nihil (quod etiam
praecessores nostri definiverunt), sed his contentos esse solis; privilegiis quippe quae in
    deminutione sumptuum quibusdam concessa sunt omnibus integris secundum suum ordinem
conservandis. Haec autem dicimus in litibus transcendentibus quantitatem aureorum centum. Si
enim usque ad hoc mensura fuerit litium, nihil eos audientiae causa volumus exigi: qui enim
ita parvae quantitatis exactionem facit, pro maxima parte victoria sic pauperem fraudat. Et
neque in hoc solummodo stamus, sed etiam de proprio ipsi largimur. Volumus enim unumquemque
eorum qui sub istis sunt pedaneorum annis singulis a mensa tuae celsitudinis percipere duas
    libras auri, et his esse contentum solis, et neque redimi et aurum omnino despicere.
    Propterea enim elegimus fiscum minuere, quatenus horum unusquisque contentus nostra
 largitate et quaternis aureis puras deo et nobis et legi custodiat manus, cogitans quae a
       prioribus legislatoribus de his definita sunt.

CAPUT X.
Oportet autem et expensarum rationem iudices omnino examinare, et quia hoc bene Zenonis
   piae memoriae decrevit sententia et nos non dedignati sumus partem etiam hoc nostrarum
    facere dispositionum, maneat ergo etiam nunc in eodem schemate custoditum, illo solo
 adiecto, si iusiurandum intulerit de expensis iudex victori, scilicet cum quantitate quae
  visa ei fuerit recte se habere, quam taxationem vocant leges, deinde ille iuraverit, non
 habere licentiam iudicem minus quam iuratum est condemnare, neque videri clementiorem [a]
 lege quae haec disponet. Si tamen perspexerit neutrum sumptuum subdere rationi et propter
      negotii forte varietatem, hoc ipsum decernat sua sententia. Omnibus aliis super
appellationibus, sicuti praediximus, et excusationibus, et ut non prompte et cum necessitate
fiant litis contestationes, sed habeant viginti dierum indutias, et quicquid aliud iudiciale
 decrevimus, in propria virtute manentibus.

CAPUT XI.
 Quia vero multae quaedam nobis fiunt interpellationes, eligentibus quibusdam iudices
  penitus ignorantes leges et experimentum, et prone iurant contentos se iudicibus, quibus
   nequaquam quispiam quodlibet credat, deinde suadent forsan etiam iudicibus quasi sibi
 praebere iusiurandum, viris neque quid sit iustum neque eius observationem scientibus, et
  merito laesi ipsi rursus volunt examinari negotium obliti iurisiurandi quod iuraverunt,
  causa nobis subversione digna visa est.
1.Et quia cognovimus ex rerum experimento incautum hoc esse, sancimus de cetero nullum
    fieri omnino iudicem arbitralem et cum iurisiurandi cautione iudicare, ne ex hoc in
periurium invitum incidant homines propter iudicum ignorantiam peierare compulsi, sed omnino
qui iudicem aut iudices eligunt cum poena eligant eos, quatenus partes adinvicem coeant, et
   necessitatem habeant aut contentae esse iudicio, aut si retractare voluerit alter, det
   multam, et sic licentiam habeat discedere ab his quae iudicata sunt et ad aliud venire
  auditorium; nostris iudicibus, si aditi fuerint, exigentibus multam et his qui eam iussi
 sunt accipere restitui praeparantibus. Scientibus his qui iudices eligunt, quia si non hoc
  egerint neque stipulati fuerint poenam, sed aestimaverint sufficere sibi ex iureiurando
 cautionem, deinde iudices sic electi noceant eis, si quidem ex studio, a domino deo poenas
 periurii sustinebunt, si autem ex ignorantia hoc passi fuerint, nihil praeter iusiurandum
  erit eis amplius: quia neque periurium volumus ab aliquo fieri, neque rursus litigantes
   damnum sustinere magnum propter iudicantium ignorantiam citra iurisiurandi reverentiam
      permittimus. Omnibus ante sancitis sive ex antiqua legislatione sive a nobis de
compromissariis iudicibus aut in arbitris, extra necessitatem tamen iurisiurandi, in propria
virtute manentibus et nequaquam ex hac nostra lege novandis.

CAPUT XII.
    Nostros tamen iudices omnibus modis suscipere appellationes sancimus, et nulli
   licentiam esse penitus hoc repellere, praeter solam tuam eminentiam, cui hoc ab initio
   largitur imperium retractationis introducens auxilium.

CAPUT XIII.
Omnis autem iudex sive cingulum habens sive aliter iudicans custodiat leges et secundum
   eas proferat sententias, et vel si contingat iussionem nostram in medium vel si sacram
formam vel si pragmaticam procedere sanctionem dicentem aliter agi, sequatur legem. Nos enim
volumus obtinere quod nostrae volunt leges. Si enim sub appellatione lis fiat, iudex quidem
suscipiat modis omnibus oblatam appellationem nihil penitus excusans, in quibus omnino licet
appellare, auxilium vero circa appellationes omnibus adiacet, per quod licet laeso et queri
et mereri correctionem aut ab his qui de appellatione iudicant aut a nobis ipsis, si ad nos
    sententia referatur.

CAPUT XIV.
  Si quid autem audientes iudices putaverint esse dubium, damus eis licentiam de his
 nuntiare nobis et consulere nos, ut discant quae necessaria sunt, et ita quod agendum est
 explicent et faciant iusta simul rationabiliaque iudicia.
<Epilogus>Tua igitur eminentia quae placuerunt nobis et propter nostrorum subiectorum
 utilitatem gesta sunt, haec et in imperiali proponat basilica et in aliis partibus nostrae
 regiae civitatis, ut universis haec fiant manifesta, et discant quia per omnia nobis cura
est eorum utilitatis pariter et aequitatis.
  Dat. VI. id. April. CP. imp. dn. Iustiniani pp. Aug.anno XIII. Appione v. c. cons.



   ►Sources:Auth.LXXXIII;Coll.VI, tit.10;Ep. Theod.82; Ath. 4, 15; Iul. const.
 LXXVI.



###### Nov83.htm ######
###### Nov83.htm ######

* NOV. LXXXIII
  UT CLERICI APUD PROPRIOS EPISCOPOS PRIMUM CONVENIANTUR

    ET POST HAEC APUD CIVILES IUDICES.

      (AD539)










 Idem Aug. Iohanni gloriosissimo pp. secundo ex consule ordinario et patricio.

<Praefatio> Plurimas sacras scribentes leges et de deo amabilibus episcopis et
  reliquo omni sacerdotio, nec non de reverentissimis monachis et nuper hoc agentes in
 quibus volumus reverentissimos monachos apud solos civitatis episcopos sub quibus sunt
 monasteria conventiones suscipere, petiti sumus a Mena deo amabili archiepiscopo huius
   felicissimae civitatis et universali patriarcha, reverentissimis clericis hoc dare
  privilegium, ut si quis habet adversus eos quamlibet pecuniariam causam, prius ad deo
 amabilem episcopum pergat sub quo constitutus est, et interpellet eum et ex non scripto
  iudicium mereatur, Et si hoc fiat, nec inquietet eum nec trahat ad auditoria civilia
  neque a sacro eum vacare faciat ministerio, sed ex non scripto et examinetur negotium
 sine damnis et accipiat formam forsan etiam scriptam, si hoc quoque partes voluerint et
     poposcerint, et liberentur alterutro certamine.
 1.Si vero aut propter causae naturam aut propter quandam forte difficultatem non
   fuerit possibile deo amabili episcopo decidere negotium, tunc licentiam esse et ad
civiles iudices pergere, et privilegiis omnibus custoditis, quae reverentissimis clericis
 sacrae praestant constitutiones, et litigare et examinationem fieri et terminum imponi
     liti et ita liberam fieri causam. Clarissimis iudicibus secundum nostras leges
   studentibus cum magnanimitate et velociter lites decidere, ut non propter huiusmodi
causas sacris amoveantur obsequiis, et cum oporteat deum placari et decentia sacerdotibus
    agi, auditoriis detineantur et illic turbis atque inhaerente tumultu litigantium
animabus.
2.Si tamen de criminibus conveniantur, si quidem civilibus, hic quidem competentes
iudices, in provinciis autem harum praesides sint iudices, non transcendente lite mensium
 duorum spatium ex quo litis contestatio fit, quatenus brevis imponatur causas terminus.
 Illud palam est, si reum esse putaverit eum qui convenitur provinciae praeses et poena
iudicaverit dignum, prius hunc spoliari a deo amabili episcopo sacerdotali dignitate, et
ita sub legum fieri manu.

CAPUT I.
 Si vero ecclesiasticum sit delictum egens castigatione ecclesiastica et multa, deo
amabilis episcopus hoc discernat, nihil communicantibus clarissimis provinciae iudicibus.
    Neque enim volumus talia negotia omnino scire civiles iudices, cum oporteat talia
   ecclesiastice examinari et emendari animas delinquentium per ecclesiasticam multam
 secundum sacras et divinas regulas, quas etiam nostrae sequi non dedignantur leges. Si
vero quaedam praecontestatae sunt lites, hae maneant in ipso schemate velocem accipientes
finem; omnibus quae iam a nobis sancita sunt sive super sanctissimis ecclesiis sive super
   deo amabilibus episcopis sive super clericis sive super monachis propriam virtutem
       habentibus.
 <Epilogus>Tua igitur eminentia quae placuerunt nobis et per hanc sacram declarata
  sunt legem per programmata propria manifesta faciat universis et in perpetuum studeat
       custodiri.
 Dat. XV. kal. Iun. Constantinopoli imp. dn. Iustiniani pp. Aug. anno XIII. Appione
       v. c. cons.



      ►Sources:

 Auth.LXXXIV;Coll.VI, tit.11;Ep.Theod.83; Ath. 1, 4; Nomoc.XIV, tit.9, 1;Iul.
     const. LXXVII.



###### Nov84.htm ######
###### Nov84.htm ######

* NOV. LXXXIV
     DE CONSANGUINEIS ET UTERINIS FRATRIBUS.

 (AD539)










     Idem Aug. Iohanni pp. bis, ex consule ordinario et patricio.

<Praefatio>Multis undique natura novitatibus utens (dictum est iam in legibus hoc
  saepe prooemium, dicitur autem et iterum, donec illa quae sua sunt operatur) ad opus
  multarum nos pertrahit legum. Legitimas enim et cognativas successiones dicunt quidem
nobis et veteres et qui ex antiquissimo iure haec sumentes descenderunt usque ad nos, qui
      plurima horum correximus; pervenit autem ad nos aliquid tale.
  1.Duxit quidem uxorem, et filii ex eadem sunt nati; deinde moriente illa duxit
rursus aliam, ex qua nati sunt filii ei, prioribus consanguinei solum, non tamen uterini;
 deinde etiam tertium introduxit matrimonium fecitque filios et ex ea. Post mortem vero
  eius ad secundum mulier descendit virum, ex quo alios fecit filios, his qui ex priori
 viro fuerant uterinos solum, non tamen consanguineos. Moriente igitur matre postea mori
unum fratrum contigit sine filiis et sine testamentis, multos fratres relinquentem, alios
    quidem consanguineos, alios autem uterinos, alios vero simul et consanguineos et
 uterinos. Et quae quidem adinventa est naturae novitas, talia quodammodo fuit. Licebit
   autem tali principio dato nobis ab ea. et alios quosdam opinari casus tale aliquid
  proferre valentes, sive morte viri seu morte mulieris sive alia legitima separatione,
    nuptiis diversis hoc facientibus. Quaestio igitur illa erat, si ad mortui fratris
    hereditatem oporteret omnes vocari, et consanguineos et uterinos et simul quidem
       consanguineos simul autem uterinos fratres.

CAPUT I.
   Quia igitur considerantes leges omnes quas congregavimus et veteres et nostras
  huiusmodi non invenimus emersisse quaestionem, congruum est eam sero tandem refrenare
lege et considerare, quia fratribus sunt ad defunctum aliis quidem cognationis iura quae
 nos legitimis copulavimus, aliis autem hoc ipso legitima (communicabant enim aliqui ei
  circa paternam prolem, sicut alii circa maternam), alii autem illud pure habebant, et
lege et natura iuvante se, eo quod ex eisdem erant procedentes matrum sinibus eratque eis
  patris semen unum et undique veluti quosdam signum eis germanitatis resplendebat. Si
igitur huiusmodi frater litibus liberare et legem et dubitantes voluisset, ad testamentum
venerat et suam sententiam fecerat manifestam, et per scripturam honorati ad hereditatem
   vocarentur. Quia vero hoc agere noluit aut non potuit (multa namque sunt hominum et
     anxietates innumerae et repentinae mortes), haec nostra lex causam determinet.
  1. Vult autem haec lex ex utroque decoratos et simul quidem consanguineos simul
 autem uterinos fratres ad successionem morientis meliores esse quam illi qui solummodo
 consanguinei aut solummodo uterini sunt. Et non nos faciet haesitare naturae varietas,
 sed nos huiusmodi adinventiones ostendimus legitimas atque discernimus, perfectioribus
 distribuentes quae meliora sunt et minores exaequare eis non patientes.
   2.Plurima namque nos ad hoc invitaverunt. Primum quidem altera nostra lex, si
 filius moriatur filios non habens, deinde existentibus ita forte maternis rebus aut ex
 nuptiali aut etiam ex alia causa, quae non adquiruntur, prius ex eisdem nuptiis fratres
 ad hereditatem vocari, deinde ex aliis, et post hos patrem: quod probatio erat eo quod
dudum talia nostra legislatio concepisset. Nam si et patre existente suo patri et his qui
 sunt ex aliis nuptiis praeponi consanguineos et uterinos fratres contingit, consequens
  est, licet pater non existat sed fratres solummodo, praeponi his qui ex uno parentium
   solummodo copulantur morienti eos qui similiter quidem consanguinei similiter autem
 uterini sunt. Et his conveniens erit illud, quod dudum et in maternis et in his quae ex
 nuptiali causa aut aliter non adquirantur sancitum est, hoc etiam in reliquis morientis
  rebus valere atque tractari. Haec igitur lex in isto casu data sibi occasione, sicuti
  dictum est, posita sit. Et quia ex tribus matrimoniis haec processit novitas naturae,
nihil prohibet, vel si quis ponat et in duobus solum matrimoniis alios quidem esse solum
 uterinos <aut consanguineos>, alios autem consanguineos simul et uterinos, vel si quis
extendi dicat matrimonia et adhuc amplius tale aliquid fieri: et sic in huiusmodi casibus
 ubi tales quidam introducuntur ordines fratrum, lex habeat suam virtutem, et excludant
   duplici utentes iure eos qui uno solo uti possunt.

CAPUT II.
Si vero non talis est casus, sed solummodo constituti sunt uterini aut consanguinei,
     et moriatur aliquis fratrum, haec prioribus subiaceant legibus, quae eorum iam
    successiones disposuerunt. Locum tamen haec lex habeat non solum in hoc casu qui
   quaestionum movit, sed etiam in his qui postea futuri sunt. Quocirca priora, si aut
 iudicis sententia aut pactionum expedita sunt formis, habeant propriam decisionem huius
       legis iudicio non egentia.
<Epilogus>Tua igitur eminentia quae placuerunt nobis et per hanc sacram manifestata
 sunt legem per litteras proprias declarare cunctis et in perpetuum observare festinet.
 Dat. XV kal. Iun. CP. imp. dn. Iustiniani pp. Aug. anno XIII. Appione v. c. cons.



   ►Sources:Auth.LXXXV;Coll.VI, tit.12;Ep. Theod.84; Ath. 9, 6; Iul. const.
LXXVIII.



###### Nov85.htm ######
###### Nov85.htm ######

* NOV. LXXXV
      DE ARMIS.

      (AD 539)










       Idem Aug. Basilidi magistro sacrorum officiorum.

<Praefatio>Magnum deum et salvatorem nostrum Iesum Christum et eius auxilium semper
invocantes studemus omnes nostros subiectos, quorum regimen credidit nobis deus, inlaesos
et sine calumnia custodire, et inhibere bella quae per suam inconsiderantiam suscipientes
adversus alterutros operantur dolores, duplex ex hoc contra se supplicium inferentes, tam
     quod sibimet inferunt quam quod ex legibus vesaniam eorum punientibus patiuntur.

CAPUT I.
  Volentes igitur huiusmodi mortibus homines liberare perspeximus armifacturae opus
  nullum privatum operari, solos autem illos arma facere, qui in publicis deputati sunt
 armificatoriis aut qui dicuntur fabricensii; eos autem qui operantur arma nulli vendere
    privato. Sed neque qui in numeris statuti sunt armificatores, quos etiam deputatos
 appellant, qui de fisco annonas accipiunt, permittimus operari aut alicui vendere arma,
sed solum diligentiam habere armorum milites in numeris constitutos in quibus militant; si
   vero novum aliquid faciunt, hoc auferri ab eis et in sacro nostro inferri armamento
 adiciendum ibi repositis publicis armis.

CAPUT II.
  Hoc autem observare volumus et eos qui in ordinibus balistariorum sunt, quos per
  diversas statuimus civitates, ordinantes eos et arma facere scientes, ut et ipsi sola
  publica arma in armamentis publicis uniuscuiusque civitatis recondita corrigant atque
  renovent. Si qui vero novum aliquid armorum instruxerint, hoc similiter et ipsi inter
 publica arma praestent et nulli alteri penitus vendant.

CAPUT III.
Hoc quoque custodiant qui in balistariis deputati sunt periculo patrum civitatum, sub
    quibus et ipsos balistarios statuimus et publicorum armamentorum diligentiam atque
    custodiam constituimus: quatenus si qui visi fuerint aut deputati aut fabricensii
vendentes arma, provideant per loca iudices eos suppliciis subdere, insuper et arma ab his
qui ea comparant sine pretio auferre et publico vindicare. Hanc igitur gubernante nos deo
   cogitationem per praesentem sancimus legem, in nulla civitate aut provincia nostrae
   reipublicae habere licentiam privatos aut alium quempiam arma facere aut vendere aut
   quolibet mercari modo, sed solos qui inter fabricenses referuntur haec instruere et
deferre ad sacrum nostrum armamentum. Et hoc a tua celsitudine et qui post te susceperint
    cingulum custodiri sancimus, deputantibus vobis aliquos cartulariorum, qui sub tua
 celsitudine in scrinio constituti sunt fabricensium, periculo quinque inter eos priorum,
 bonam opinionem habentes et oportunos, qui et eos qui in hac felicissima civitate et in
  aliis civitatibus nostrae reipublicae arma faciunt requirentes prohibeant privatos aut
  etiam alios quosdam, citra eos qui deputati sunt inter fabricenses, armifacturae agere
causam, et in quibuscumque repererint locis aliquos privatos hoc audentes, haec auferri et
fisci applicari armamento. Si autem inter operarios privatos artifices oportunos invenire
 potuerint his, si volunt, in militiis statuere et in descriptione nomina eorum facere et
    destinare nobis descriptionem artificum, ut per sacrum nostrum rescriptum in illis
  statuantur locis in quibus sunt publicae fabricae, quatenus ipsi operantes arma et de
  fisco annonas accipiant. Hoc enim facto et subtiliter observato a praedictis personis
   licentia penitus nulli dabitur, neque civitates inhabitantibus privatis neque villas
   incolentibus rusticis, armis uti adversus alterutros necesque praesumere, et ex hoc
   plurimos homines occidi, publicas vero perire functiones, dum terrae cultores vitam
     amittere metuentes fuga propter timorem utuntur.
1.Oportet ergo eos qui diriguntur a tua celsitudine ex memorato fabricensium scrinio
ad prohibendos privatos armorum factione confessionem accipere, etiam per loca iudices et
  subiecta eis officia et civitatum defensores et patres, quia nihil valebunt de cetero
  horum quae a nobis prohibita sunt aliquid agere, sed quae per praesentem sancita sunt
   legem costodient, poenam et in pecuniis et in ipsum formidantes caput. Sancimus enim
  magnae quidem Alexandriae iudicem neglegentem quae a nobis sancita sunt XX auri libras
exsolvere poenam et cingulo cadere, et huius officium similiter XX auri libras dare poenam
   et capitale sustinere supplicium, aliarum vero provinciarum iudices damnum quidem X
    librarum auri sustinere, similiter autem et ipsos casui cinguli subiacere et horum
  officia, defensores autem et patres civitatum trium auri librarum multari poena et in
 capite sustinere periculum, si quid tale factum comperientes non punierint aut hoc agere
     valentibus non nuntient, sed latere permiserint.

CAPUT IV.
Ut autem palam fiant quae a nobis prohibita sunt a privatis et aliis quibusdam, citra
eos qui in sacris nostris fabricensibus referuntur, fieri aut privatis vendi arma, et hoc
  per praesentem legem significare curavimus. Prohibemus enim privatos operari et emere
   arcus et sagittas et spathas et enses (quae vocare consueverunt semispathia) et quae
vocantur zavae sive loricae, et contos et quolibet modo vel figura factas lanceas, et quae
   apud Isauros nominantur monocopia, et appellatos siginnos seu missibilia, insuper et
  aspides sive scuta et galeas seu cassides: nec enim ista alio cuidam instruere sinimus
    praeter eos qui deputati sunt in sacris nostris fabricensibus. Solos autem fieri a
   privatis et privatis vendi permittimus cultellos minores, quibus nullus in proeliis
utitur. Praesentem igitur generalem legem tua celsitudo in hac proponat regia civitate nec
non et per alias civitates nostrae reipublicae, ut omnes agnoscentes quae placuerunt nobis
     haec observent.

CAPUT V.
   Denuntiamus autem futuris praeesse huiusmodi custodiae cartulariis ex memorato
 fabricensium scrinio, quia ex neglegentia non solum pecuniarias sustinebunt poenas, sed
    etiam in corpore supplicia patientur et militia cadunt, insuper nec ipsum scrinium
     ulterius permitti a nobis in huiusmodi adesse sollicitudine, sed aliis committi
   fabricensium curam.
    <Epilogus>Quae igitur placuerunt nobis et per hanc legem declarata sunt tua
   celsitudo et qui post te in cingulum fuerint operi terminoque contradere festinent,
  indignationem nostram et ipsi metuentes, nisi rem sic utilem reipublicae custodierint.
  Dat. VII. kal. Iul. Chalcedone imp. dn. Iustiniani pp. A. anno XIII. Apione v. c.
cons.



  ►Sources:Auth. LXXXVI;Coll.VI, tit.13;Ep. Theod.85; Ath. 20, 4; Iul. const.
LXXIX.



###### Nov86.htm ######
###### Nov86.htm ######

* NOV. LXXXVI
 UT DIFFERENTES IUDICES AUDIRE INTERPELLANTIUM ALLEGATIONES COGANTUR

       AB EPISCOPIS HOC AGERE; ET UT QUANDO IN SUSPICIONEM HABUERINT IUDICEM,

     PARITER AUDIAT CAUSAM ET CIVITATIS EPISCOPUS; ET DE CAUTELA

QUAM OPORTET OMNINO EPISCOPUM AGERE.

   (AD539)

=






=

 Imp. Iustinianus Aug..

<Praefatio>Ex quo nos deus Romanorum praeposuit imperio, omne habemus studium
universa agere ad utilitatem subiectorum commissae nobis a deo reipublicae, et illa facere
   quae omni difficultate et laesione atque contritione privent, ne occasione litium et
      aliorum quorundam discedere cogantur a propria patria et in peregrinis affligi.

CAPUT I.
   Propterea igitur et in praesenti perspeximus praesens edictum ad omnes dirigere
   subiectos et palam facere omnium civitatum et vicorum habitatoribus, quatenus si quis
  habuerit contentionem adversus alium sive de pecuniaria causa sive de sublatione rerum
     mobilium et immobilium seseque moventium sive de criminalibus, prius interpellet
    clarissimum provinciae iudicem, ut et ipse secundum nostras leges examinet ea quae
 proponuntur et unicuique iustitiam servet. Si vero dum aliquis adierit iudicem provinciae
   non meruerit iustitiam, tunc iubemus eum adire suum sanctissimum episcopum, et ipsum
 mittere ad clarissimum provinciae iudicem aut per se venire ad eum, et praeparare eum ut
omnibus modis audiat interpellantem et liberet eum cum iustitia secundum nostras leges, ut
   non cogatur peregre de sua patria proficisci. Si vero etiam sanctissimo archiepiscopo
     compellente iudicem cum iustitia determinare interpellantium causas iudex differt
 discernere negotium et non servet litigantibus iustitiam, iubemus sanctissimum civitatis
 illius episcopum dare ad nos litteras ei qui non meruit quod iustum est insinuantes, quia
   coactus ab eo iudex distulit audire interpellantem et iudicare inter eum et qui ab eo
    conventus est; ut haec cognoscentes nos supplicia inferamus iudici provinciae, quod
 interpellatus ab eo qui iniustitiam passus est et coactus a sanctissimo archiepiscopo non
iudicaverit quae in dubitationem venerunt.

CAPUT II.
   Si vero contigerit quendam nostrorum subiectorum in dubitatione habere iudicem,
     iubemus sanctissimum archiepiscopum audire cum clarissimo iudice, ut ambo aut per
 amicabilem conventum dissolvant quae dubra sunt, aut per adnotationem scriptis factam aut
cognitionaliter iudicetur inter litigantes et forma detur iustitiae legibusque conveniens,
    ut non cogantur nostri subiecti propter huiusmodi causas recedere a propria patria.

CAPUT III.
Si quis vero aestimans habere se adversus aliquem quamlibet actionem neque clarissimum
provinciae iudicem interpellet neque sanctissimum civitatis episcopum adeat, et ita veniat
hic absque litteris deo amabilis episcopi civitatis, sciat quoniam et ipse tales sustinebit
   poenas quales futurus esset sustinere iudex, si interpellatus ab eo non studuisset ei
   servare iustitiam. Haec autem omnia sancire perspeximus propter utilitatem eorum qui
  inhabitant per civitates et vicos, ne privati propriis provinciis et ipsi in peregrinis
affligantur et res eorum laedantur. Propterea enim et iudices gratis facimus et iusiurandum
 eos subire iubemus, ut unicuique interpellanti iustitiam servent secundum nostras leges.

CAPUT IV.
Si tamen contigerit quendam nostrorum subiectorum ab ipso clarissimo provinciae iudice
 laedi, iubemus eum adire sanctissimum illius civitatis episcopum, et ipsum iudicare inter
  clarissimum provinciae iudicem et eum qui putatur laedi ab eo. Et si quidem contigerit
iudicem legitime aut iuste adiudicari a sanctissimo episcopo, satisfacere eum omnibus modis
 ei qui interpellavit adversus eum. Si vero refutaverit iudex hoc agere, et pervenerit ad
  nos ipsa lis, si quidem invenerimus quia iuste et secundum leges addictus a sanctissimo
   episcopo ea quae condemnatus est non fecit, novissimis suppliciis subdi praecipimus,
      quoniam qui debet vindicare oppressum ipse opprimere reperitur.

CAPUT V.
 Sed etiam subiectum ei officium iubemus cum omni studio et ministrantes clarissimis
iudicibus interpellantes absolvere, nihil accipientes praeter illa quae nostris constituta
    sunt legibus. Si vero hoc non custodiant, iubemus subdi suppliciis.

CAPUT VI.
 Si tamen invenerimus quendam sanctissimorum episcoporum pro gratia cuiuspiam prodere
  iustitiam, regularem ei castigationem inferri iubemus, ut studeant cum timore dei iuste
iudicare: ne non impetrantes iustitiam cogantur homines relinquere proprias civitates atque
   provincias et loca hicque concurrere.

CAPUT VII.
In civitatibus autem, in quibus non sunt iudices, iubemus eos qui habent causas adire
defensorem, et ipsum discernere inter eos. Si vero litem habentes voluerint defensorem una
cum sanctissimo episcopo iudicare, et hoc agi praecipimus.

CAPUT VIII.
Neque autem monachum neque clericum neque episcopum iubemus venire hic absque litteris
sanctissimi sui patriarchae. Si vero hoc fecerint, sciant quia semet ipsus schemate faciunt
 indignos.

CAPUT IX.
    Si quis autem magistrianus aut praefectianus aut cuiuscumque fortunae existens
  acceperit amplius sportula quam definitum est sacris nostris constitutionibus, iubemus
 omnibus modis iudicem provinciae periculo proprio secundum nostram legem hoc vindicare et
vindictam inferre haec praesumentibus. Si vero non vindicaverit ipse iudex, licentiam damus
sanctissimo uniuscuiusque civitatis episcopo nuntiare nobis quae de his aguntur, et qualem
  habeat militiam aut dignitatem qui haec praesumpserit, ut et iudici periculum inferamus
    permittenti et despicienti nostram iussionem; et ipsum quoque iubemus puniri talia
       praesumentem.
Dat. <XV. k. Mai. imp. dn. Iustiniani A. anno XIII.> Appione v. c. cons.

=

 ►Sources:Auth.CXXVIII;Coll.IX, tit.10;Ep.Theod.86; Ath. 1, 3;Iul. const.LXIX.

=

###### Nov87.htm ######
###### Nov87.htm ######

* NOV. LXXXVII
   <DE MORTIS CAUSA DONATIONE A CURIALIBUS FACTA.>

    (AD539)










       Imp. Iustinianus Aug. Iohanni pp. secundo.

<Praefatio>Curialium malignitates nullam valere adferre laesionem fisco, sed
   resistere legem talibus voluntatibus omni volumus modo. <Cognovimus enim quia,
quoniam interdiximus curialibus donationum modum> non concedentes eis rem immobilem
donare neque in testamento derelinquere plus quam trium unciarum, sed novem, uncias
  omnino curiae servare, illi circumvenientes legem adinvenerunt huiusmodi aliquas
malignitates contra legem. Scientes autem, quod nos invenientes veteres legislatores
   dubitantes de mortis causa donatione, quando donatio aut legatum est, et alios
      quidem adnumerantes eam donationi alios vero legato, a pluribus et bonis
     legislatoribus elegentes legatum eam esse pure definivimus et neque gestis
   monumentorum indigere, sed licentiam habere fieri eam et inseri ei et aliquas
    condiciones quas donator voluerit, et si hoc actum fuerit, licentiam habere
renuntiare et hoc ipsum posse per paenitentiam huiusmodi donationem revocare et quas
  voluerit condiciones inserere mortis causa donationibus, secundum quod Iulianus
sapientissimus sancivit, hoc quod nos in tricesimo octavo libro nostrorum digestorum
scripsimus (omnia enim comprehendimus): hoc igitur scientes aestimavimus oportere et
    secundum hunc modum fieri aliquas mortis causa donationes et inseri placitum
  secundum legem tollendi eis facultatem super donationem paenitentiam revocandi,
   aliam autem condicionem quae eis placet addi istis donationibus, ut exinde his
   liceat facere donationes revocatione liberas et ita suas imminuere facultates.

CAPUT I.
 Etenim ex his quae dudum sancivimus omni causa sublata eis plus aliquid posse
tribus unciis aut in testamento relinquere aut per donationis modum alienare, tamen
 ut adhuc et magis eorum malignitatem compescamus, sancimus nulli curiali neque per
     mortis causa donationem licere donare aliquid, nisi solum per ante nuptias
     donationis modum pro semet ipsis aut propriis filiis factae, aut per dotis
  occasionem secundum quantitatem ut nostra dicit constitutio et filiabus conferre
nubentibus; namque aliter eos non posse donare res immobiles, sed has manere semper
 apud eos curiae subiectas administrationibus, sola eis venditione indulta, et ipsa
 secundum novellae nostrae constitutionis observationem. Mortis causa donationibus
    habentibus propriam fortitudinem, et valentibus aliis quam curialibus facere
  praedictas mortis causa donationes in quas voluerint personas et condiciones eis
 inserere et recusare, si hoc voluerint, paenitentiam de placito revocando; manere
 quidem causam et ita in mortis causa donationis condicionibus (hoc enim adicientes
   sancimus) <et> huiusmodi donationes validas esse et firmas. Et non modo prius
    sancimus, sed quod sanctum erat dudum, et nunc per nostram interpretamur et
confirmamus vocem super aliis omnibus personis, exceptis dumtaxat solis sicut dictum
est curialibus, et haec propter publicam industriam.
<Epilogus>Quae igitur placuerunt nobis et hac lege manifesta sunt, tua gloria
 observare festinet, praecipue omnibus qui pro iuvamine publico omnem providentiam
      ponant.
 Dat XV. kal. Iun. Septimo imp. dn. Iustiniani pp. Aug. anno XIII.Apione viro
clarissimo consule.



      ►Sources:Ep.Theod.87; Ath. 8, 4;Iul. const.LXXX.



###### Nov88.htm ######
###### Nov88.htm ######

* NOV. LXXXVIII
   DE DEPOSITO ET DENUNTIATIONIBUS INQUILINORUM,

      ET DE SUSPENDENDA ADMINISTRATIONE PANUM.

   (AD539)










   Idem Aug. Iohanni pp.

<Praefatio>Litem nuper audientibus nobis (hoc quod in imperio publice sedentes
    multotiens agimus) orta est aliqua quaestio, quam resolvimus statim: huiusmodi vero
 discentes contingere multa communi et generali lege definire haec iustum arbitrati sumus.

CAPUT I.
   Si enim quis ab aliquo accipiat aurum aut res aliquas depositi causa in quibusdam
 condicionibus, deinde illi agant, necessitatem habeat omnem restituere aurum aut res, <et>
condicionibus semel impletis nulla omnino licentia sit aliquibus extrinsecus
interdictionibus uti et retinere depositi restitutionem, cui et alia multa privilegia tam a
  praecedentibus legislatoribus quam a nobis ipsis data sunt. Licentia enim est prohibenti
 redditionem eum quidem cui creditum est depositum non molestare, eum vero de rebus quae in
    quaestione sunt qui aurum aut res accepturus est litem sortiri et iustitiam et legem
promereri, sed ne per hanc causam damnis magnis subiciat cum qui interdictionem suscepit, et
 compellatur aut defensiones expetere aut res habere et non possit voluntarie cum deponente
   benigne agere. Quodsi tale aliquid egerit (omnino enim oportet non sola delictorum nos
   contentos esse prohibitione, sed etiam timorem inferre iustum transgressoribus), sive
  perditionem contigerit rerum aut pecuniarum fieri et hoc probetur sive alium quemcumque
 fortuitum casum, ipsum respicere qui contestationem direxerit; insuper etiam ex quo facta
   est huiusmodi contestatio, usuras pecuniarum tertiam centesimae agnoscere prohibentem
accipere propria, non solum si aurum fuerit quod depositum est restitui vero prohibitum, sed
   et si aliae sint res: ut hoc timore stultorum simul et perversorum maligne versandi in
      depositionibus homines cessent.

CAPUT II.
    Sed et totum hoc quod de mandatis est et aspicere et constituere secundum legem
   praevidimus. Videmus enim frequentari hoc in regia hac praecipue civitate, et aliquos
    interdicentes eis qui ministrant publicas annonas et tesseras accipiunt ab annonarum
     praefecto, volentes suspendi administrationem <et> eos qui ex hoc solummodo forsan
nutriuntur defraudari administratione, per quam ei omnis tribuitur vitae occasio. Huic autem
  rei severius et difficilius illud est. Multi enim domos possidentibus in hac felicissima
civitate [inbatiti] invidentes mox futuris pensiones ab inquilinis accipere calumniantur per
interdictiones inquilinis dirigentes, ut non inferant eis; illi vero ultro eas suscipientes
   quidam propter inopiam forsan comedunt eas, quidam vero etiam exules a magna hac fiunt
  civitate, et decidit omnino pensionum ministratio his qui ex hoc forsan solo nutriuntur,
  secundum quod occurrentes in civilibus annonis diximus.
1.Nemini igitur huiusmodi damus licentiam, sed unusquisque si aliquam habeat causam ad
   obnoxium sibi, non obdormiat, inliberalibus autem et perversitate omni plenis adspiret
    interdictionibus: cognoscat enim, quia si tale aliquid egerit et per occasionem eius
    ceciderit aut ministratio panem aut pensionum datio, ex hoc accidens ipse sustinebit
     periculum, mox quod interdictionem inquilinis et ministrantibus panem miserit aut
suspenderit annonam. Nihil enim horum agi omnino volumus, sed ex quo interdictiones egerit,
   sancimus eum omne damnum sarcire domino rerum, super hoc et usuram tertiam centesimae
agnoscere pecuniarum aut rerum, quas non accipere per eum is qui secundum hunc modum laesus
  est valuit. Et neque aliquis opponat defensiones, quia praesens est ei exactionis domino
   danti defensionem aut in depositum aut in aliis recipere propria. Non enim omnibus est
     facile fideiussorem praebere, nostris legibus nullam defensionem omnino ratam esse
  ponentibus nisi cum fideiussore fiat, fideiussorem vero omnino dandum idoneum non facile
 neque possibile passim est. Propterea igitur in observantiam nostrorum subiectorum volumus
 haec custodiri amodo et de cetero omni tempore, ut immortale sit huius nostrae sanctionis
 iuvamen reipublicae, iudicantibus quidem nobis in mentem venientis, praesentem vero legem
commune iuvamen nostris parentis subiectis.
 <Epilogus>Tua igitur eminentia quae placuerunt nobis et per hanc divinam manifestata
  sunt legem operi effectuique tradere et in perpetuum observare festinet.
  Dat. kal. Dec. CP. imp. dn. Iustiniani pp. Aug. anno XIII. Appione viro clarissimo
consule.



►Sources:Auth.LXXXVIII;Coll.VI, tit.14;Ep.Theod.88; Ath. 6, 3;Iul. const.LXXXI.



###### Nov89.htm ######
###### Nov89.htm ######

* NOV. LXXXIX
   QUIBUS MODIS NATURALES EFFICIUNTUR SUI, ET DE EORUM EX TESTAMENTO

     SEU AB INTESTATO SUCCESSIONE.

    (AD539)

=






=

   Idem Aug. Iohanni pp. secundo.

<Praefatio>Naturalium nomen Romanae legislationi dudum non erat in studium, nec
 quaelibet circa hoc fuerat humanitas, sed tamquam alienigenum aliquid et omnino alienum a
republica putabatur; a Constantini vero piae memoriae temporibus in constitutionum scriptum
     est libris, deinde paulatim in mediocritatem clementemque sententiam imperatores
    transeuntes leges posuerunt, alii quidem et dari et relinqui aliquid eis a patribus
concedentes, aliqui autem etiam adinvenientes modum per quem naturali iure priori liberati
    legitimi fierent et paternae substantiae successores; paulatimque etiam ad nepotes
 processerunt huiusmodi legislationes, et quoniam in nostra tempora venerunt et eorum qui
paulo ante nos fuerunt, multam varietatem causa suscepit. Nos enim duplex habuimus studium,
plurimos in libertatem perducere homines ex priore servitute et ex naturalibus ad legitimos
    elevare, non enim ultio et interdictio respicienda est, sed quod est in necessitate
curandum est, et fugiendum quidem quod malum est, inveniendum vero undique quod melius est.
   Quia igitur aliqua quidem in constitutionum codice, quem ex omni priorum imperatorum
    legislatione collegimus, de naturalibus scripta sunt filiis, quaedam vero in libro
institutorum de his aut nos constituimus aut iam perfecta comperimus, et nos ipsi plurimas
  fecimus de his constitutiones, alias quidem in praedictarum collectione constitutionum
     alias autem etiam postea: ne causa dispersa sit, bene se habere credidimus in una
   constitutione totum colligere, quae pro omnibus sufficiat ea quae de naturalibus sunt
 corrigere atque sancire.

CAPUT I.
Palam namque est, quia hominum alii quidem liberi simul consistunt et inter legitimos
sunt, alii vero hoc prius non habentes postea fiunt et ex servis ad liberos ascendant et ex
naturalibus ad legitimos, alii vero ex hoc ipso naturales sunt et quaedam eis successiones
   existunt, alios autem neque naturales esse decet, sed etiam hoc monstrantur indigni.
Oportet igitur nos ita facere constitutionem, ut nullus ignoret quae possunt in naturalibus
valere. Dicimus autem incohantes legem, qui consistunt naturales, quibusque modis procedunt
 ad legitimos (quorum plurimos invenimus nos), et quae sunt horum successiones, et quomodo
quidem vetustas usa est his amare, quomodo <vero> nos humane. Nec illud quoque relinquitur,
  quo quidam nec naturalium digni fiunt, sicuti diximus, appellatione. Natura siquidem ab
   initio, dum de filiorum procreatione sanciret scriptis nondum positis legibus, omnes
similiter quidem liberos similiter autem produxit ingenuos. Primis namque parentibus primi
 filii similiter quidem liberi similiter autem legitimi a creatura fiebant. Bella vero et
  lites atque libidines et concupiscentiae causam deposuerunt ad aliud schema. Servitutem
namque iuvenit bellum, naturales autem castitatis casus; lex autem rursus huiusmodi delicta
   curans libertatem servis molita est et multum de his tractavit modos introducens dena
  milia; imperatoriae vero constitutiones aperuerunt his quae non recte facta sunt ad ius
    legitimum vias. Quod non transitorie neque nos sancimus, neque subiectos hanc legem
      neglegenter audire praecipimus.
 1.Legitimi siquidem successores procedunt hominibus ex nuptiis quas contrahunt aut
cum dotalibus instrumentis aut etiam absque his, sic ad feminas masculis convenientibus, ut
 ab initio habeant ad eas nuptiarum legitimarum affectum. Et hoc enim in calumnia positum
nos respicientes lege discrevimus, quid in his quidem qui fortunae dignitate provecti sunt,
    quid autem in mediocri hoc hominum statu agendum sit ad demonstrationem legitimarum
nuptiarum, quid vero deinceps permissum est plebi. Quapropter nuptiis procedentibus ex hoc
  ipso sunt successiones certae, et si inter legitimos connumerentur, mox lex introducit
  successionum modos, plurimum de his tractans. Legitimum siquidem ius sic se habet; quod
 vero non est huiusmodi, sed liberum quidem non tamen ex nuptiis procedens legitimis, aut
etiam in servitute natum, si libertatem quidem meruerit, manserit autem naturale, hoc modi
varii ad ius legitimum ferunt, quos enumerantes sic etiam reliqua sancimus.

CAPUT II.
     Primus itaque modus eis legitimi iuris existens civitatibus mox utilis, quem
    Theodosius piae et novae introduxit memoriae. Sancitum namque est ab eo, ut possit
 naturales filios aut omnes aut aliquos offerre curiis aut filias curialibus copulare. Et
quoniam modus iste non simplicem habuit legislationem, sed varie et de oblationibus dictum
 est et de successionibus, quomodo ipsi et quorum heredes existant et qui rursus ad eorum
hereditatem accedant, iustum credidimus hoc primum legislationis disponentes capitulum ita
ad reliquos modos qui ad legitimorum ius ferunt accedere; quae enim inde sunt facile omnino
est dicere.
1.Si quis igitur fuerit naturalium filiorum pater, sive curialis existens seu liber a
 curia, licentiam habebit hos aut quosdam ex eis, sive legitimorum sit filiorum pater sive
 etiam non sed solummodo naturalium, offerre curiae, licet forte illustris dignitatis sint
filii suscepti, nisi tamen talis quae homines, licet curiales sint, ab hac fortuna liberos
facit. Oblationis autem modus, sive fiat a patre adhuc superstite, cum quispiam in commune
    filium offert (hoc namque gestum est in Philocalo naturali filio curiali a patre in
 Bostrena civitate) et hoc ipsum dicit secundum inspectionem ibi factam et ita eum offert,
 sicut a Leone piae memoriae scripta dicit constitutio, sive ergo secundum hunc modum fiat
aliquis a patre pronuntiatus curialis, sive eum pater sub gestis monumentorum offerat, sive
     moriens in testamento conscribat oportere fieri curialem, deinde ille amplectatur
  scripturam, legitimus mox fiet naturalium iure omnino liberatus. Sive etiam [a] mortuo
 patre semet ipsum filius aut filii offerant, non existent, quidem legitima sobole, etiam
 sic erunt legitimi et curiales. Proinde pater quidem etiam existentibus legitimis offeret
   curiae non legitimos filios; qui vero per semet ipsum ad hoc procedit, tunc solummodo
  audietur, cum nullus legitimorum filiorum existit. Hoc itaque de oblationibus sit, quod
indifferenter sancitum est a nobis in hac praesenti lege reconditum. Non autem simpliciter
     neque fortuite oblatio est; oportet enim et modos facere manifestos secundum quos
offerantur.
    2.Si quis igitur ex qualibet oriatur civitate, sive curialis sive etiam liber
    huiusmodi sit fortuna, licebit ei suum naturalem offerre curiae illius unde oritur
civitatis. Si vero non civis nec ipse consistat, sed ex villa quadam aut vico sit oriundus,
 illi a patre offeratur civitati aut semet ipsum offerat, sub qua civitate villa aut vicus
 tributa persolvet. Palam vero est quis, si quidem pater eum aut avus offerat aut aliquis
 ascendentium parentum. et liberos habens filios hoc agere poterit; si vero ipse quispiam
 semet ipsum offerat, hoc permittimus, cum non alii legitimi sunt fratres.
  3.Si tamen aliquis offerre volentium suos naturales curiis aut ex maxima oriatur
 civitate aut ex seniore Roma, huic damus licentiam in quam voluerit metropolim oblationem
celebrare. Et hanc esse regulam etiam in filiabus, ut iungat eas curialibus aut ex civitate
  ipsa, ex qua orti sunt aut sub qua villa aut vicus tributa persolvat, aut si quis liber
 simul et Romanus aut Byzantius fuerit, cuicumque curialium alterius cuiuspiam, metropolis
tamen. Sic itaque nobis curialium diligentia est et iste modus placet iuris legitimi, quia
 damus curiali naturalium existenti solummodo filiorum patri, licet ex ancilla eos habeat,
et liberos facere et offerre curiae secundum quod praedictum est. Et adhuc amplius de causa
sancimus, ut vel si non pater offerat, liber autem semel filius fiat, possit et semet ipsum
  offerre curiae, etiam hic legitima non existente prole.

CAPUT III.
 Et quoniam varie etiam de huiusmodi personarum successione sancitum est, non videtur
 absurdum nobis et de successione, sicut praediximus, terminare. Si quis igitur naturalis
secundum hoc schema (id est oblationis) fiat curialis, erit patri et ab intestato successor
et ex voluntate, nihil dissimilis legitimis, et ex donatione percipere poterit patris, ita
  tamen ut non amplius habeat uno horum qui ab initio legitimi sunt et inter omnes minus
   habente. Cum semel autem illi susceperint oblationem et propterea ad ius legitimorum
ascenderint, non sinimus eos abstinere se patrum hereditate aut videri quasi donationem in
se factam et ratam habitam ab eis relinquere et fortuna recedere: manentes itaque curiales
 relictam aut donatam, sicuti dudum a nobis dictum est, habebunt mensuram.
   1.Si vero ab initio refutaverint oblationem, manere liberos praeponentes licet
  naturales quam fieri ditiores et curiales, deinde videantur postea aut in totum aut ex
parte possidere res donatas aut relictas sibi aut etiam alienare, tenebuntur omnino curiali
   fortuna etiam inviti, ut non adulterari nobis videantur legislationem et lucra quidem
   venentur quae occasione oblationis sunt, repellant autem fortunam propter quam lucra
   promeruerunt. Et haec similiter sancimus et in masculis oblatis curiae et in filiabus
nubentibus curialibus: nulla existente differentia, sive per masculos quispiam curiae munia
   agat sive per generos curiam in filiabus augere voluerit et per illorum filios novos
adicere prioribus curialibus filios eorum.

CAPUT IV.
    Filium vero per huiusmodi causam factum legitimum ipsi soli genitori legitimum
 facimus, non etiam extraneae cognationi patris (dicimus autem et ex quibus ille natus est
et qui ex utroque sunt et qui ex eo processerunt) facimus eum velut ex quadam machinatione
  cognatum. Sancimus enim oblatum curiae naturalem filium solummodo patri legitimum fieri
successorem, nullum tamen habere participium ad ascendentes aut descendentes aut ex latere
agnatos vel cognatos patris, aut illos aliquid habere participium ad illorum successionem,
aequum etiam ei dantes privilegium, ut sicut nec illis fit iste successor, nec illi ad eius
 vocentur successionem, nisi forte scripserit aut ipse illos aut ab illis scribatur. Soli
   enim patri fiunt legitimi et cognati esse creduntur.

CAPUT V.
   Ergo sanciendum est, qui factis ita legitimis efficiantur successores. Si quidem
habuerit filios qui talis est aut nepotes de legitimis sibi procreatos uxoribus, et merito
  etiam curiales constitutos, modis omnibus ei succedant: quid enim legalius est proprio
    filio ad paternam successionem? Si vero filios habuerit non curiales quandoque sibi
 progenitos, tunc legitima mensura veniat ad fiscum et curiam, reliqua vero, quantumcumque
 fuerit, ad illos filios qui curiales non sunt accedat. Si vero etiam generaliter nulla ei
  sit proles, et moriatur intestatus, novem quidem uncias curia et fiscus habeat secundum
   quod dudum sancitum a nobis est, in reliquis autem tribus unciis qui ex lege vocantur
 omnibus modis venient, aut si testatus fuerit ad scriptos descendent heredes. Semel autem
    factum curialem lex suscipiens et inscribens curiae et successiones et aliam omnem
ordinatam dedit vitae successionem et quaestum. Si quis autem vel ex genere vel extraneus,
  scriptus forsan aut etiam non scriptus, voluerit adire imperium et semet ipsum offerre
curiae, licentiam habeat hoc agendi, et distributam curiae partem accipiens fieri curialis
   et tam fortunae quam functionum successor, si hoc imperium annuerit.

CAPUT VI.
 Si quis autem legitimos quidem filios non habeat, naturales autem ei solummodo sint,
    liceat ei <cum> curiae onere scribere eos heredes; et scriptura pro omni oblatione
     consistat et non egeat hoc antiquarum legum. alia adiectione, neque oblatione dum
  superstites essent, sed ex hoc ipso scripti, si liberi sunt, curiales simul et heredes
fiant et habeant et ipsi substantiae novem uncias, sicut pater eis distribuerit. Sin autem
etiam totum eis relinquere voluerit, adhuc faciet melius: verumtamen usque ad novem uncias
 omnino eis relinquat, sciens quia si reliquerit minus, a lege modis omnibus supplementum
  substantiae fiet. Illi vero si voluerint, curiales fiant; si vero aliqui quidem eligant
   aliqui vero refutent, ad eos qui eligant refutantium veniant portiones. Si vero omnes
 renuerint, tunc tamquam filiis non existentibus ita ad curiam veniant novem unciae omnes.
 Si vero ille quidem tacuerit, filiorum vero legitimorum ei non sit proles, tunc legitima
quidem pars ad heredes ab intestato veniat, filii vero naturales, si voluerint semet ipsos
   offerre curiae, hoc faciant sicuti voluerint, sive omnes seu quidam ex eis, et modis
  omnibus novem unciae substantiae ad curiales aut curialem perveniant. Si vero etiam ex
 ancilla ei nati sunt, si eos manumiserit aut vivens aut in testamento <et> obtulerit eos,
 etiam sic suscipiantur et sint curiales, sicut testator voluit aut sicut eorum desiderium
  fecit: offerentes enim semet ipsos curiae percipient, sicuti dictum est, novem uncias.
  Undique enim volumus, vel si testetur vel si non facta voluntate decesserit, eos qui ad
   curiam veniunt novem unciae accipere. Si vero manumiserit quidem solummodo non tamen
obtulerit, at illi etiam sic volunt aut quidam ex eis ad curiam respicere, etiam tunc novem
 unciae curiam agenti aut agentibus secundum quantitatem dentur. Si vero nullus naturalium
 aut velit aut offeratur, tunc novem uncias curia percipiat: palam quippe est, quia simul
   sequitur ubique fiscus secundum constitutionem de hoc a nobis positam. De naturalibus
 itaque qui per transitum ad curiam fiunt legitimi et de modo secundum quem offeruntur et
      successionibus haec a nobis pure sancita sint.

CAPUT VII.
Tribus autem aliis constitutionibus scriptis Zeno quidem piae memoriae non de futuris
 aliquid paene sancivit, sed de iam praeteritis: quam scribi ideo solummodo permisimus, ut
  eos quibus illa forte constitutio prodest, quod descendat eorum exinde proles, non hac
    utilitate privaremus. Sicut etiam Anastasii piae memoriae, quae naturales adoptare
   contribuit, non esse inportunam de cetero nostris subiectis permittimus, nisi ad hoc
    positam solummodo sinimus, ut si qua utilitas aliquibus inde reposita est, hanc non
  videamur per nostras amputare leges: oportet enim semper aliquod incohare bonum, non ea
   quae a quibusdam praeexistant destruere. Nostri enim patris approbamus constitutionem
temperate quidem introductam et ornate positam. quae adoptiones naturalium prohibuit multam
       absurditatem habentes et indiscrete velut advenas quosdam legitimos naturales
    superintroducentes.

CAPUT VIII.
  Reliqui igitur sunt modi qui a nobis inventi sunt, quos percurremus, legitimum ius
  praebentes eis qui erant primitus naturales. Circa quorum successionem non laborabimus:
semel enim eos efficientes legitimos damus habere etiam successiones illas, quas habent hi
qui ab initio legitimi sunt. Si quis igitur dotalia scripserit ad liberam in principio sive
 libertam mulierem, cui omnino licet copulari in concubinae schemate sibi, aut legitimorum
filiorum iam pater existens aut etiam filiorum non talium pater, legitimas esse nuptias et
 filios vel praecedentes vel conceptos legitimos ei esse sancimus. Et licet non nascantur
 postea filii ei, aut etiam nati moriantur, nihilominus prior soboles legitima consistit.
     Affectus enim circa filios ita ei procedentes, qui eum etiam ad dotale provocavit
instrumentum, ipse dedit secundis filiis occasionem, qui postea nati sunt, legitimi iuris.
 Quapropter absurdum erat benignam occasionem, quam posteri filii invenerunt ex prioribus
 sumentes, eam non etiam prioribus legitimum ius simul et sine calumnia circa patrum dare
   successiones: palam enim est quia iuniores filii ex lege facti sunt sui, hoc initium
  dotalibus praebentibus. Quapropter unum amborum fecimus ordinem et de cetero calumnias
plurimis abstulimus constitutionibus, illud dicentes, ut vel si non habuerit filios postea
 pater, dotalia tamen exposuerit instrumenta, etiam sic nihilominus suos habeat filios. Ut
 enim nascerentur ei filii alii, casus quidam forte potestatem et licentiam habuit, sicut
  etiam natos auferre, affectionis vero probationem quae in prioribus fuit natis (hoc est
  ante dotalia instrumenta) praebentem legitimum ius nihil tale fuit quod auferre omnino
 potuerit.
   1.Insuper etiam ex rationabilibus hoc adiectum est causis, quia si ante dotalia
   conceptus quidem est filius, natus autem post dotalia, auxiliator sui fit, qui etiam
   prioribus hoc facere potuit. Et quaedam a nobis adinventa est ratio regularis optime
   narrans de ordine nascentium. Cum enim dubitetur, utrum oporteat conceptus an partus
 respici tempus, sancimus ut non tempus conceptus, sed partus inspiciatur propter filiorum
 utilitatem: si vero contigerit tales aliquas excogitare circumstantias casuum, in quibus
  utilius est conceptionis tempus quam partus tempus, illud valere magis praecipimus quod
   utilius sit nascenti.

CAPUT IX.
Illud tamen a nobis sancitum est, ut si quis voluerit legitimam suam facere sobolem et
 non habuerit uxorem talium filiorum matrem, aut filios quidem valde diligat, mulier autem
 non sine peccato sit apud eum neque digna sit quolibet legitimo nomine, et propterea aut
  moriente muliere aut legitimo iure non digna in matrimonio putanda, aut causa a filiis
  maligne tractata aut ex studio muliere celata aut a filiis aut aliter forte ei divitiis
    accedentibus, ne iure legitimorum usum pater et fructum defuncta matre tamquam sub
    potestate filiis constitutis habeat: si quis ergo filios legitimos non habens, sed
tantummodo naturales, ipsos quidem legitimos facere voluerit, mulierem vero in promptu non
 habeat omnino, aut habeat quidem non tamen sine peccato, vel si non appareat, aut aliter
  dotalium instrumentorum non habeat facultatem (quid enim si ad sacerdotium alter eorum
  ascendit?), damus ei fiduciam (hoc quod dudum gessimus) ad legitimum ius filios educere
naturales, legitimis sicuti praediximus non existentibus, per quaedam huiusmodi viam. Sicut
   enim sunt modi qui servos ad libertatem simul et ad ingenuitatem deducunt et naturae
 restituunt, ita si pater non habuerit legitimum prolem et voluerit eos restituere naturae
   et antiquae ingenuitati, sive ex ingenua ei nascantur, et legitimos de cetero et sub
 potestate habere, hoc agat per nostrum rescriptum. Non enim fuit principio, quando natura
    hominibus sanciebat sola, antequam scriptae procederent leges, quaedam differentia
 naturalis atque legitimi, sed primis parentibus primi filii, sicut incohantes praesentem
 diximus legem, ipso processu nati legitimi sunt. Et sicut in liberos natura quidem fecit
  liberos omnes, bella vero servitutem adinvenerunt, sic etiam hic nobis natura legitimas
   protulit soboles, ad concupiscentiam vero facta conversio naturale ius eis inseruit.
   Quapropter similibus passionibus exortis convenit curam ex aequalibus inveniri, aliam
      quidem a prioribus nostris aliam vero a nobis.
     1.Sit igitur licentia patri in praedictis casibus matrem in priori schemate
    relinquenti imperio preces offerre hoc declarantes, quia vult naturales suos filios
    restituere naturae et antiquae ingenuitati et iuri legitimo, ut sub potestate eius
  consistant nihil a legitimis filiis differentes; quo facto ex hoc filios frui huiusmodi
adiutorio. Uno namque hoc modo omnes huiusmodi naturae digressiones et opiniones in his qui
legitimos non habent filios curamus, sic brevi solacio tantum impetum naturae corrigentes.

CAPUT X.
Si vero is qui solummodo naturalium filiorum est pater per quosdam fortuitos casus non
 valuerit hoc agere, moriens autem sub quodam praedictorum casuum scripserit testamentum,
volens sibi legitimos esse filios successores, et in hoc damus ei fiduciam: supplicantibus
   tamen etiam sic filiis post mortem patris, et hoc docentibus et ostendentibus patris
   testamenta, et heredibus existentibus secundum legem, hocque donum habeant patris et
    principis, idem est dicere naturae simul et legis.

CAPUT XI.
Generaliter autem in omnibus qui per praedictos modos deducuntur ad legitimum ius tunc
  haec volumus obtinere, dum et filii hoc ratum habuerint. Nam si solvere ius potestatis
   invitis filiis non permissum est patribus, multo magis sub potestate redigere invitum
  filium et nolentem, sive per oblationem ad curiam sive per instrumentorum celebrationem
 sive per aliam quamlibet machinationem, tamquam sortem metuentem paternam, iustum non est
     neque imperii et legislationis ponimus proprium.
  1.Si vero plurimis existentibus filiis alii quidem eligant alii respuant, hi qui
 volunt legitimi fieri, aliis in iure naturali manentibus. Et haec dicimus nullum priorum
legitimorum perimentes modum, sed hunc adicientes aliis in quibus illos accipere non licet.
    Omnino enim legitimis existentibus, deinde naturalibus provenientibus nequaquam ius
 legitimorum eis adicitur, nisi omnino aut per curiam aut per nostras constitutiones, quae
       dotalium instrumentorum introduxerunt modum.
   2.Adoptionis autem modum, qui fuit olim quibusdam ante nos imperatoribus super
naturalibus putatus non inprobus, invenientes secundum paternae constitutionis virtutem et
 nos, sicuti dictum est, excludimus, quoniam castitatem non perfecte consideravit, et non
erit decens ut quae bene exclusa sunt in rempublicam rursus introducantur. Quapropter his a
 nobis sancitis atque manifestatis, quo conveniat modo ad civitatem romanam legitimorumque
  ius transire, nihil de successione super talibus est dicendum: nam sicut in ceteris ab
  initio legitimis oportet et in eis fieri successiones.

CAPUT XII.
    Discretis igitur et his qui facti sunt legitimi et his qui manserunt naturales
   ordinandum est iam etiam de successionibus eorum. Valenti siquidem et Valentiniano et
Gratiano divae memoriae primis placuit humanum aliquid agere circa naturales: et si quidem
 sit naturalium patri legitima soboles, una uncia eos dignos esse fecerunt, et hac cum sua
  matre, non donari neque ex ultima dari voluntate ulterius aliquid permittentes, si vero
    filii quidem non sint naturales, concubina vero solummodo his qui non habent utique
  coniugem (hoc etenim tantum concubinam habentibus est conscriptum) mediam unciam solam
donantes. Si vero filiorum legitimorum non sint parentes et neque patrem et matrem habeant,
  usque ad tres uncias relinquere eis aut donare permissi sunt, et haec cum matre, et si
quolibet modo acceperint aliquid, in hoc reputari solummodo, quod autem plus est ad eos qui
vocantur ex lege venire, hoc quod Theodosii senioris filii licet non perfecte sanciverunt.
  1.Nos igitur etsi prius humana usi lege pro tribes unciis sex uncias eis, filiis
 legitimis non extantibus, per patrum munificentiam dedimus; sed tamen ex his quae subinde
 proveniunt causas perfectius simul clementiusque considerantes praesentem ponimus legem:
     plurima utique sunt et prius commissa et in nostris temporibus delinquuntur, quae
   correctione dignamur et ideo ab impietate homines liberamus. Quidam enim non habentes
   licentiam quantum volunt suis naturalibus filiis relinquendi, eligunt quasi viros et
      scribunt heredes, quatenus restituant filiis; at illi aut ex hoc impie agunt et
   praevaricantur voluntatem scribentium, aut quod omnium levissimum putant peierant: et
 tacemus ea quae tradita sunt ex memoria nobis in personis gloriosis talia delinquentibus
    priscis temporibus.
2.Ne igitur semper tale fieri delictum sinamus, nec quod agere licet in extraneis et
 ignotis hoc in propriis naturalibus filiis homines agere prohibeamus, propterea praesenti
 lege sancimus, ut siquidem quispiam habuerit filios legitimos, non possit filiis eorumque
matri ultra unam relinquere unciam aut donare naturalibus aut concubinae (hoc enim proprium
prioris iudicamus esse constitutionis), sed etiam si quid amplius dare temptaverit quolibet
 mode, hoc filiorum fieri legitimorum; et vel si filii non sint, concubina vero solummodo,
    huic mediam unciam relinqui aut donari concedimus.
 3.Si vero filios non habuerit quispiam legitimos aut quemquam ascendentium, quibus
necessitas est legis relinquere partem propriae substantiae competentem, testatori licentia
   sit etiam in duodecim uncias scribere filios naturales heredes, et dividere inter eos
  quocumque voluerint modo res, et per donationes aut simplices aut antenuptiales aut per
 dotes aut per alium quemlibet modum legitimum suas in illos substantias transponere. Sic
enim nequaquam egebunt quibusdam ad impietatem aut periurium praeparatis, sed ex ipso suam
  disponent pure sententiam. Si vero habuerint hi quos praediximus aliquos ascendentium,
   legitimam eis relinquant partem, quam lex et nos constituimus, reliquam vero totam in
naturales filios habeant relinquendi licentiam. Et hoc dicimus super his qui in scriptis et
    legitimis voluntatibus disponunt suam sententiam.
  4.Si quis autem defunctus fuerit legitima ei omnino sobole non extante, filiorum
dicimus aut nepotum vel deinceps successionis, neque legitima coniuge, deinde moriatur non
  disponens de substantia, et veniat cognatio forsan aut etiam manumissor utpote bonorum
 possessionem movens et insurgens, aut etiam nostrum aerarium (nam nec illi quantum ad hoc
  parcimus), sit autem ei donec vixerit libera mulier in schemate concubinae sociata, et
filii ex ea (talibus enim solummodo haec sancimus, ubi omnino indubitatus est et concubinae
     in domo affectus et filiorum ibidem proles et alimentum): damus eis et intestatis
    parentibus defunctis duas paternae substantiae uncias habere cum matre partiendas,
quanticumque fuerint filii, ut unius filii portionem et mater accipiat. Et haec dicimus, si
uni concubinae societur et filios ex illa habeat, aut etiam praedecedente concubina, morte
  forsan aut separatione, filii ei domi sint. Tunc enim damus eis ab intestato ad duarum
   unciarum vocationem.
 5.Si vero effusa concupiscentia ei fuerit et alias super alias introduxerit priori
concubinas, et multitudinem habuerit mulierum fornicantium (sic enim dicere melius est), et
 ex eis filios habens moriatur multas simul deserens concubinas, odibilis quidem est iste
  talis, procul autem hac lege modis omnibus cum talibus filiis et concubinis excludatur.
 Sicut enim si quis legitimae copulatur uxori, alias superinducere non poterit matrimonio
    consistente et ex his legitimos procreare, ita neque post agnitam quo diximus modo
concubinam et ex illa filios dabimus, si etiam aliquod opus libidinis aliud fecerit, etiam
     hoc ad successionem eius introduci, si mortuus fuerit intestatus. Nam si non hoc
   sanciverimus, indiscreta quidem erunt quae mulierum sunt, quam potius aut quam minus
  amaverit, indiscreta quidem quae filiorum: et nos non damus luxuriantibus, sed pudicis
legem. Non autem differentiam facimus de filiis, sive masculi sive sint feminae. Sicut enim
   natura nihil circa talia tractat, sic neque nos aliam in masculis et aliam in feminis
secundum hoc ponimus legem.
6.Oportet enim per omnem viam subtilitatem simulque pietatem transire. Si quis igitur
  habens filios legitimos relinquat et naturales, ab intestato quidem nihil eis existere
     omnino volumus, pasci vero naturales a legitimis sancimus, ut decet eos secundum
 substantiae mensuram a bono viro arbitratam, quod videlicet apud nostras leges viri boni
    arbitratu dicitur. Hoc ipso custodiendo, vel si coniugem quidem habet, filios autem
naturales et ex defuncta concubina sibi natos, <ut> et illi alantur ab eius successoribus.
 De nepotibus enim naturalibus quae iam a nobis specialiter etiam de ipsis disposita sunt
obtineant.

CAPUT XIII.
 In quibus enim casibus naturales filios vocavimus ad successionem, in his quoque et
  ipsi decentem naturalibus patribus devotionem servent, eademque mensura sicut parentes
 prospiciunt naturalibus filiis secundum nostram legem, et ipsi parentibus compensent sive
      in successionibus seu in alimentis, sicut super eis sancivimus.

CAPUT XIV.
  Quoniam vero et dudum in quibusdam constitutionibus dictum est oportere in quibus
  patres donant filiis aut relinquant, in his etiam curatores eis praebere, confirmandos
    tamen, hoc ratum esse etiam nunc ponimus, dantes et matri secundum quod iam de his
 dispositum est et naturalium tutelam agere filiorum, omnia agenti quaecumque in legitimis
   definita sunt filiis.

CAPUT XV.
  Ultima siquidem nos pars legis expectat, ut ipsa competentem suscipiat ordinem et
    enumeremus, qui neque ipso naturalium nomine digni sunt. Primum quidem omnis qui ex
      complexibus (non enim vocabimus nuptias) aut nefariis aut incestis aut damnatis
 processerit, iste neque naturalis nominatur neque alendus est a parentibus neque habebit
    quoddam ad praesentem legem participium. Unde licet a Constantino piae memoriae in
     constitutione ad Gregorium scripta quaedam de talibus dicta sint filiis, haec non
  respicimus, quoniam et non utendo perempta est: phoenicarchorum enim et syriarchorum et
  magistratuum et insignium meminit et clarissimorum, et neque naturales esse vult ex his
   procedentes, amovens eis etiam imperialis munificentiae mansuetudinem. Quam videlicet
  constitutionem etiam omnino perimimus.
 1.Haec a nobis sancita sint, et nulli penitus ignorantia nostrarum erit legum, nec
  qui sunt legitimi qui vero naturales, nec quomodo eis legitima iura dantur, aut quomodo
  etiam naturales permanentes promerentur humanitatem, et quomodo etiam ipsi competenter
honorati sunt ab eorum qui neque naturales digni sunt communione segregati.
     <Epilogus>Quae igitur placuerunt nobis et ad hominum medelam atque naturae
     supplementum per hanc legem decreta sunt, tua sublimitas faciat omnibus manifesta
  programmatibus propositis, per quae omnibus lex erit aperta, cognoscentibus quomodo in
 talibus conversentur, et nostram considerantibus providentiam, qui omni aliae occupationi
       eorum praeponimus utilitatem.
  Dat. kal. Sept. CP. imp. dn. Iustiniani pp. Aug. anno XIII. Apione v. c. consule.

=

  ►Sources:Coll.VII, tit.1;Ep.Theod.89; Ep.legum, 24, 34. 37;Ath. 11, 4;Iul.
       const.LXXXII.

=

###### Nov90.htm ######
###### Nov90.htm ######

* NOV. XC
     DE TESTIBUS.

      (AD539)










  Idem Aug. Iohanni pp. secundo.

<Praefatio> Testium propter probationes utilitas adinventa quidem est dudum, ne quid
  lateat facile actorum, et calliditate plurima hominum adveniente animas periclitetur
   migrare in contrarium ordo causae. Non enim ut patefiant quae gesta sunt testantur
   plurimi, sed quatenus adhuc amplius occultentur. Nam alia quidem scientes alia vero
 pronuntiantes aut quae non sunt dicentes hoc ipso confitentur, quia ea quae vere fiunt
 neque volunt patefieri neque secundum ea proferri iudicia, sed quae numquam facta sunt
  haec et pronuntiant et ad iudicium deduci quaerunt. Omnino itaque perimere testimonia
 usui rerum incautum est, plurimis existentibus quae non aliter patefiunt nisi testibus
 pronuntiantibus, licere autem omnibus etiam valde vilissimis testimonium, perhibere et
  ante nos prohibuerunt legislatores: scilicet multas exceptiones facientes et plurimos
      excludentes etiam ipso testium nomine vel schemate. Quia vero neque post has
prohibitiones adhuc purum est testium opus, aestimavimus oportere et nos adicere aliquid
causae subtilitati et falsa testimonia quantum est possibile minorare. Tale enim quiddam
 etiam nunc apud clarissimum Bithyniae provinciae iudicem gestum invenimus in testamento
 ostensa testium falsitate pessima aperte convictorum et novissime confessorum, quia cum
   testamentum fieret et fuisset defuncta testatrix, testium vero quidam tenentes iam
   mortuae manum ita per cartam virgam rectam et ex latere ductam traxerunt et signum
    venerabilis crucis videri scripsisse defunctam praeparaverunt. Nos igitur ad haec
 respicientes alia quidem de modo testium alia vero de eorum statu aestimavimus oportere
 definire. Quae itaque dicta sunt ab antiquis legislatoribus in prohibitione horum quos
 suspenderunt testimonium perhibere rata omnia ponimus:

CAPUT I.
  sancimus autem, et praecipue in hac maxima et felicissima civitate, ubi plurima
 consistit (deo favente sermoni) multorum bonorumque copia virorum, bonae opinionis esse
  oportere testes et aut carentes huiusmodi derogatione per dignitatis aut militias aut
 divitiarum aut officii causam, aut si non tales consistunt, ex utroque tamen quia sunt
fide digni testimonium perhibere, et non quosdam artifices ignobiles neque vilissimos nec
 nimis obscuros ad testimonium procedere, sed ut si qua de his dubitatio fuerit, possit
 facile demonstrari testium vita, quia inculpabilis atque moderata est.
  1.Si vero ignoti quidam fuerint undique et aliquid apparuerint circa testimonii
 veritatem corrumpere festinantes, posse eos etiam verberibus subiacere; et iudices, si
      quidem administratores fuerint, ipsi hoc agant, si vero alii praeter eos qui
  administrationes habent, ibi quidem assumant apparitorem magnificentissimi praetoris
     plebis, in provincia vero locorum defensorem, et per eos inferant eis verberum
 experimentum, quatenus propter hoc nihil celent veritatis, aut etiam capiantur per hanc
       viam pecuniis testimonium perhibere aut etiam aliter circa hoc malignantes.

CAPUT II.
    Et licet dudum nullam in debitis ex scripto factis non scriptarum solutionum
probationem per testes suscipi sanciverimus nisi secundum observationem ibi dictam, quam
   scilicet valere praecipimus, attamen etiam nunc hoc renovamus. Si enim scriptum sit
  debitum et non scripta proferatur solutionis a litigantibus per testes probatio, tunc
susceptibilem eam apud iudices esse, dum ad hoc ipsum assumantur testes, ut pro facienda
  solutione aut memoria factae alicuius iam solutionis et confessione eius qui pecunias
 accepit testimonium perhibeant viri fide digni constituti, aut etiam causam testimonii
  forte faciant manifestam. Haec autem inania et ex transitu perhibita testimonia nulla
 modis omnibus valere ratione, et huiusmodi quaedam fingere testimonia, ut propter aliud
   quoddam opus adveniens audiat aliquos dicentes accepisse ab aliquo aurum aut debere
 alicui: haec namque aperte nobis suspecta sunt et nullius digna ratione. Quando et tale
 aliquid in iudicando invenimus, dum eo quod multae pecuniae dicantur solutae, tabularii
   duo tantummodo hoc dixerunt audisse se, teste praesente nullo et debito in scriptis
   constituto et fatente scribere ex hoc sciente et valente per proprias litteras haec
 manifesta facere. Quod ex illo odio habentes occasionem praesentis accepimus legis. Et
iterum adductus est aliquis alius similis calumnianti, et praesentibus testibus ad hoc et
 coram tabulario deposuit apud semetipsum debita esse; et is quidem qui mercede hoc egit
  decessit, alius autem exactus est debitum quod ab alio quodam tamquam ab eo scilicet
     confessum ..... deo huiusmodi omnino non indulgente occultari.

CAPUT III.
  Neque igitur huiusmodi credimus testimoniis aut tabulariorum, sicut praediximus,
depositionibus, eo quod litteris eruditi sint qui confiteri volunt apud quem et scribere,
     aut in iudicio confiteri et dare rei fidem indubiam, neque manere eas veracibus
  pestiferas concedimus, neque si tale aliquid factum est recipimus, sed exigimus quod
deprecatum est ab eo qui deduxit testes in hoc ipso, et hoc per testationes demonstrari,
 et esse et eos (hoc quod in testamentis) rogatos et bonae opinionis constitutos, et ita
   causam suscipere ab eis probationem, et neque adtestationem deinceps neque testium
  habentem praesentiam et depositionem et subscriptionem tenere. Si vero non huiusmodi
 constituti sunt testes quales pridem ediximus, et suppliciis eos subdi praediximus. Si
vero quidam aperte contraria dicant sibi aut alterutris testificentur, maxime iudices hoc
   animadvertere, et si veraciora testificatis adversitates invenerint, eiciant quidem
    huiusmodi testationes, ea autem quae a dignioribus fide et plurimis dicta fuerint
considerent. Si vero astu apparuerint malignantes et ex hoc incidentes in contrarietatem,
    neque inmunes eos derelinqui nisi secundum aliquem errorem fortuitum et non astu
    contraria dicentes demonstrentur.

CAPUT IV.
    Quia vero multi saepe testes producunt et tertio hoc agentes postea, mox ut
concluserint et excepta fuerint testimonia, temptantes interpellationibus nobis importuni
      esse et velle et quater deducere testes, sancimus nostros iudices haec maxime
     considerare, et si tertio iam producti sunt testes, et ab eo qui testes deduxit
 concludente et editum accipiente iterum petantur testes, hos omnino non adesse, utpote
 suspicione habita, ne forte relictis quidem prioribus et dudum manifestis propter horum
     testimonia factis ille non productionem testium, sed de praecedentibus aut non
   testificatis additamentum aut eorum depositionibus emendationem desideret. Si vero
deducens quidem testes editionem nondum acceperit neque perlegerit testationes neque ipse
    neque aliquis advocatorum eius, adversarius autem eius acceperit solus et fecerit
  disputationem, non tamen eam dederit ei qui tertio dudum fecit testium productionem,
 neque per disputationem edoctus sit is qui eos produxerat, quae testimoniis desunt haec
  adici, tunc dandum est et quartam productionem testium ei qui hoc petierit, primitus
  sacramento dando ab eo, quod neque subtraxit neque percunctatus est testationes neque
ipse neque aliquis advocatorum eius aut omnino pro eo agens, neque per aliquem dolum aut
 machinationem vel autem quartam productionem petit fieri testium, sed propter hoc quod
 non valuit primitus uti denuntiatis testimonia. Et si hoc factum fuerit, neque iussione
pro talibus imperiali egere, sicut pridem erat, sed ex hac lege sufficiant eis haec quae
 permissa sunt; et usque ad quartam testium productionem licentiam esse testimoniis uti,
 non tamen per longum intervallum, ut non ex hoc protrahantur lites, sed oportere omnino
  velocitatem eis imponere, secundum quod iudex aestimaverit hoc fieri.
     1.Illud tamen indubium est, quia etsi semel producens testes aut his aut
testificationes tractaverit, aut adversario hoc faciente ipse disputationem acceperit et
  ex hoc didicerit testificata, non habebit omnino licentiam ulla ulterius uti testium
  productione, neque si divina hoc iussio praeceperit.

CAPUT V.
Et quoniam scimus dudum factam legem, ut si quis hic litem exercet, oportet autem in
 provinciae parte aliqua adprobari, licentiam habere iudice hoc decernente et sufficiens
 temporis spatium detiniente deducere intra provinciam testes et huc transmittere litem
  gestis perlatis et ab eodem iudicari iudice, multae autem huiusmodi interpellationes
  nobis fiunt, volentibus aliquibus, qui in provinciis quidem litigant hic vero testes
   habent, ut teneantur et in huiusmodi lege, et licentiam esse in provincia iudicanti
  dirigere huc, ut praesententur testes aut testationes omnino dentur, et iterum ad eum
  referri lites, et si a provincia in provinciam haec petantur fieri: sancimus propter
probationum abundantiam et hoc valere, et posse etiam a provincia huc ab eo qui iudex est
in provincia destinari et ab uno qui a nobis definitus fuerit eloquentissimorum iudicum,
   interlocutione de eo a iudice facta, testationes dari, et a provincia alia in aliam
  provinciam aut apud defensorem aut apud praesidem testificationibus ex interlocutione
 iudicantis datis; illic videlicet definitiva sententia danda ubi et lis contestata est:
 ut quemadmodum hinc in provincia apud iudices aut defensores de productione testium agi
sancita sunt, ita et a provincia in provinciam et a provincia huc teneat, et perfecta per
     omnia sit probationum omnibus facultas; testimoniis quidem non editis neque in
 provinciis, sed gestis datis eis a quibus producuntur aut eorum adversariis sub gestis
monumentorum signa percipientibus, et ita huc aut in provinciis destinandis a iudicibus,
 ne quando forsan et aliis egeat testibus causae natura et excludatur propter editionem
    testium adiectio.
 1.Haec omnia in pecuniariis quaestionibus intellegentes; in criminalibus enim, in
  quibus de magnis est periculum, omnibus modis apud iudices praesentari testes et quae
     sunt eis cognita edocere, ubi et tormentorum forsan erit tempus et alius omnis
     observationis.

CAPUT VI.
     Si vero dicatur servilis esse fortunae qui testari voluerit, is vero liber
     affirmetur constitutus, si quidem ex nativitate, impleatur quidem testimonium,
  disputationum vero de statu servata ratione, ut si apparuerit fortunae servilis esse,
eius testimonium ac si neque datum fuerit ita sit. Si vero libertum se dicat, compellatur
demonstrare primum instrumentum in quo libertatem percepit, et sic testetur. Sin vero in
 alia provincia libertatem dicat perceptam aut non esse in promptu sibi probationes, et
  hoc evidenter iuraverit, testatio quidem scribatur, non monstrato vero manumissionis
       instrumento is qui deduxit eum non utetur eius testimonio.

CAPUT VII.
     Si vero quis dicat odiosum praesentem ad testimonium sibi constitutum, et
 adprobaverit statim quod criminalis inter eos lis movetur, non adsit ad testimonium qui
usque adeo infestus est, donec de crimine iudicetur. Si vero aliter odiosus esse dicitur
aut conventus pecuniarie, procedat quidem testatio, tempori vero disputationum serventur
 huiusmodi quaestiones.

CAPUT VIII.
Quoniam vero posuimus legem, ut in pecuniariis causis nolentes testificari illos non
 compellendos testimonium dare qui ante mediatores facti sunt ipsis, et quidam abutuntur
 hoc et testimonio nolunt uti, sancimus, si utraque pars consentiat, quod mediator eorum
 fiat testificator, componantur enim ea quae ab eo dicuntur, compellere eum et nolentem
testimonium perhibere, prohibitione propter quam eum nolentem testificari primitus nostra
 nolunt lex propter consensum utriusque partis sublata.

CAPUT IX.
  Et hoc vero multotiens actum scimus, quod quidam aut apud locorum defensores aut
 apud clarissimos provinciarum iudices aut forte (ut adsolet) hic apud virum clarissimum
magistrum census ingrediuntur et queruntur, tamquam ab aliquo sustinentes aliquid contra
leges aut aliter laesi aut damnificati testes volentes producere: <et> ut non in posterum
opponatur eis, quod ab una parte gesta sunt, oportet et illum in ea civitate constitutum
 in qua testationes dantur, admonitum a iudice sive defensore praesentem esse et audire
     adtestationes. Si vero noluerit advenire, sed respuerit, ut ex hoc ab una parte
 testimonia dentur, ut secundum hoc ipsum inutilia esse, sancimus huiusmodi testationes
ita tenere ac si non ex una parte constitutae sint, sed tamquam eo praesente factae sint.
Si enim recusaverit et advenire noluerit et audire depositiones (etenim publicabuntur) et
non per inexcusabilem aliquam necessitatem deduci non possit, similis advenienti erit, et
   nullum iuvamen ex sua protervitate ei efficietur, sed videantur quidem probationes
factae, quaecumque vero competierint ei ad disputandum de his, licebit his uti, solummodo
 quod videntur esse ex una parte propter eius proterviam, quasi propter audaciam minime
advenientis, testationibus opponere non valente. Omnibus aliis quae de testibus et ab his
    qui ante nos et a nobis ipsis dicta sunt et sancita fixis manentibus et a nostris
iudicibus observandis, sive maiores sive minores sint et sive in hac magna civitate sive
     foris in provinciis, ut et ea quae de testibus sunt quantum possibile nobis est
corrigentes adhuc purius et sanctius lites agi praeparemus; per quas et cognitiones fieri
   a iudicibus omnibus divinis propositis evangeliis sancimus et iusiurandum subire et
   pulsantes et pulsatos et advocatos praecipimus, ubique deo inspectore et eorum qui
   iudicant et quibus iudicatur et qui testimonium praebent animabus, ut perennis dei
commemoratio et praesentia munda litium et citra suspicionem litigantibus fiat. Quam vero
      legem tenere volumus de cetero omni tempore.
 <Epilogus>Quae igitur placuerunt nobis et per hanc divinam manifestata sunt legem
    tua eminentia operi effectuique tradere festinet.
  Dat. kal. Octob. imp. dn. Iustiniani pp. Aug. anno XIII. Apione viro clarissimo
consule.



      ►Sources:Coll.VII, tit.2;Ep.Theod.90; Ath. 5, 5;Iul. const.LXXXIII.



###### Nov91.htm ######
###### Nov91.htm ######

* NOV. XCI UT EXACTIONE INSTANTE DOTIS PRIMAE ET SECUNDAE VIRO AD SECUNDA VOTA MIGRANTE PRAEPONATUR
UXOR PRIMA VEL EX PRIORI MATRIMONIO FILII. ET UT SI VOLUERIT UXOR AUT IS QUI PRO EA DOTEM
SCRIPSERIT DARE VIRO QUAE SCRIPTA SUNT, DISTULERIT AUTEM VIR SUSCIPERE, SOLUTO MATRIMONIO
  EXIGI EUM AB EA CONSCRIPTAM ANTENUPTIALEM DONATIONEM.
(AD539)










    Idem Aug. Iohanni pp. secundo ex consule ordinario et patricio.

<Praefatio>Dudum iudicantibus nobis in dubitationem venit causa multa correctione
 digna et legislatione clariori non indigna. Etenim quidam prioris factus uxoris vir cum
eam extulisset, deinde secundae, dotem suscipiens et filios ex priori relinquens Aut adhuc
secunda superstite. Volebat igitur secunda uxor dotem a se datam exigere privilegio utens
a nobis dato, contradicebant autem ex priori matrimonio filii et ipsi maternam obicientes
 dotem, et dubium erat, utrum etiam non superstite priore uxore oporteret suscipi filios
 contra secundae dotem litigantes. Non enim aliis dedimus dudum et damus hoc privilegium
     aut heredibus aut creditoribus, sed solis filiis. Plurimae siquidem dubitationes
    extiterunt in hac causa, dicente secunda, quoniam expendisset et ante quam ad eius
  venisset matrimonium prioris uxoris dotem, et non esse iustum suam quidem dotem, quod
  tantum inventus est reliquisse vir quantum sufficeret soli secundae doti, eam perdere,
illos autem expensam iam dotem percipere; sed filii hypothecas proponebant, quoniam omnino
      rebus existentibus morienti hypothecas seniores potiores quam secundae essent.

CAPUT I.
His igitur in dubitationem venientibus illud certum et iam a nobis sancitum est, quia
 si aliquid appareat rerum prioris aut secundae dotis, hoc necessarium filios prioris aut
secundae habere, aut si moriatur et illa, filios eius, singulos quod proprie habendum suum
ostenderint: hic enim et in rem quae de proprietate est competit pure, et unumquemque quod
  suum est habere nullo privilegio indigens. Si vero nihil appareat utriusque rerum, aut
aliqua quidem appareant aliqua vero desint, sive superstites sint mulieres, repudio forsan
    priore matrimonio dissoluto et competenti mulieri dote, sive defunctae sunt filiis
  existentibus ambae aut etiam una harum, in his quae desunt superiorem esse priorem et
   filios ex ea antiquiorem dotem proponentes, idem est dicere nepotes et pronepotes et
   deinceps successionem, cuiuscumque naturae fuerint. Sicut enim si duo debita publica
fuissent, necessario antiquum posteriori praeponeretur, ita et hic privilegia necessarium
     est priori doti dare priora, et ita secundae, et dotem non praeponere doti neque
  hypothecam hypothecis, sed quod antiquius est et tempore amplius manere proprium robur
  habens et privilegium: tempora namque hypothecarum permutare aut interimere nullo modo
patimur. Et haec dicimus non ignorantes, quoniam iam et in alia quadam nostra legislatione
haec decrevimus, sed quoniam omnino motum est apud nos et quasdam habuit aliquo modo causa
 quaestiones, propterea et ad praesentis legis opus accessimus, non ut nunc aliquid prius
sanciverimus, sed ut clariorem eam omnibus constitueremus.

CAPUT II.
 Illud quoque adicere legi bonum est, quod mota quaestio similiter necessarium nobis
 ad legislationem fecit. Si enim debeat dotem mulier, et illa quidam dare voluerit, ipsa
  forsan aut qui pro ea promisit illud, quicumque fuerit aut proximorum aut extraneorum,
 <ut> aut profecticia aut adventicia sit dos (haec enim legis verba sunt); vir autem, aut
  eius pater forsitan aut avus suscipere eam nollet, pars autem mulieris contestetur et
parata sit hoc solvere aut etiam aliquid maius peragere, et offerat forsan, et si mobilis
    sit, signacula etiam imponat et secundum legem recondat, aut secundum unam partem
ingrediens in iudicium petat haec fieri et pergentes ex iudicio quidam denuntient haec ad
    partem viri, at ille permaneat etiam ita differens, non poterit soluto matrimonio
antenuptialis donationis exactionem declinare tamquam dote non data. Qui enim dare voluit,
dum perceptionem recusat is qui suscipere postulator, proximus est danti. Et hoc cum aliis
in dote valeat. Sicut enim nisi dederit per dilationem. dotem, negationem ei antenuptialis
   donationis inferimus, ita vel si voluerit dare et percepturus ex studio recusaverit
perceptionem, damus ei antenuptialis donationis matrimonio soluto petitionem, licet dotem
    propter viri causam non intulerit.
   <Epilogus> Quae igitur placuerunt nobis et per hanc sacram declarata sunt legem
    eminentia tua operi effectuique tradere festinet.
 Dat. kal. Oct. CP. <imp. Iustiniani anno XIII. Apione v. c. cons.>



►Sources:Auth.XCIII;Coll.VII, tit.5;Ep.Theod.91; Ath. 10, 5;Iul. const.LXXXIV.



###### Nov92.htm ######
###### Nov92.htm ######

* NOV. XCII
       DE INMENSIS DONATIONIBUS IN FILIOS.

 (AD539)










Idem Aug. Iohanni viro clarissimo praefecto sacrorum per Orientem praetoriorum secundo,

   ex consule ordinario et patricio.

<Praefatio>Dudum de Falcidia et illius parte decrevimus, augentes eam non
    ignobili incremento. Quod enim nimis inaequale est, non valde placet nobis, sed
  oportere quidem praeponi filios quos pater voluerit, non tamen in tantum inminuere
       alios, ut inportabilis eis sit diminutio.

CAPUT I.
   Posita igitur a nobis lege in sua virtute manente illud volumus, ut si quis
  donationem inmensam in aliquem aut aliquos filiorum fecerit, necessarium habeat in
distributione hereditatis tantam unicuique filiorum servare ex lege partem, quanta fuit
 priusquam donationem pater in filium aut filios, quos ea honoravit, faceret. Sic enim
 nihil ulterius in donationibus querebuntur, habentes quidem in omni substantia patris
quod legitimum est, in tantum autem aucta quantitate, quantum habuit substantia patris
  antequam donationibus exhauriretur; non valentibus filiis qui donationibus honorati
  sunt dicere contentos quidem esse inmensis his donationibus, videri autem abstinere
paterna hereditate, sed neque cogendis quidem, si contenti sunt donationibus, suscipere
 hereditatem, necessitatem autem habentibus omnibus modis complere fratribus quod hinc
 differt secundum quam scripsimus mensuram, ut non minus illi habeant quod ex legibus
 eis debetur propter factam in donationibus inmensitatem: dum liceat patri mediocriter
   sapienti circa omnem prolem etiam his qui ab eo potius diliguntur donare aliquid
  amplius, et non ceteros filios per inmensitatem in illos factam laedere et nostram
  transcendere intentionem. Et hoc quidem nostra ab initio cogitatio est, differentes
  autem illud dudum et humanarum experti animarum, quoniam videbamus eos in huiusmodi
   passionibus labefactari atque descendere, propterea nunc augmentum illi legi hoc
       facimus.
1.Haec itaque dicimus de filiis gratis existentibus eis, non de ingratis et quibus
pater iustam et legitimam ingratitudinem infert. Nam si hoc ita se habere apparuerit et
  approbentur ingratitudinis causae, sint ea quae lege de ingratis posita sunt rata,
nihil hac nostra legislatione minuenda.
<Epilogus> Quae igitur placuerunt nobis et per hanc sacram nostram declarata sunt
       legem, tua celsitudo operi effectuique tradere festinet.
 Dat. VI. idus Octob. ..... <CP imp. dn. Iustiniani pp. A. anno XIII. Apione v.c.
cons.>



►Sources:Auth.XCI;Coll.VII, tit.3;Ep.Theod.92; Ath. 9, 7;Iul. const.LXXXV.



###### Nov93.htm ######
###### Nov93.htm ######

* NOV. XCIII
      DE APPELLATIONIBUS.

   (AD540)

=






=

      Imp. Iustinianus Aug. Iohanni pp. secundo ex consule ordinario atque patricio.

<Praefatio>Subiectorum nostrorum interpellationes legum nobis praebent
    occasiones pro salute subditorum conscribendarum Aditionem namque nobis quidem
  patronus fecit, quia lege volente appellantem et per biennium tacentem. aut certe
    exercentem quidem non tamen perexequentem appellationum cadere certaminibus et
confirmata sententia non posse ulterius procedere, sed ratam fieri utrique sententiam
  Hisychium autem et adversarios eius exercuisse quidem litem apud pedaneum iudicem,
   addictum autem eundem Hisychium appellasse; et causam contigit recurrere ad tuam
 cognitionem, et dum lis in iudicio tuae celsitudinis exercetur, recessisse quidem a
certaminibus apud te gestis, arbitros autem elegisse communes ex scripto et apud illos
concurrisse et quaedam exercuisse; postea vero neglexisse quidem electos arbitros, non
  autem persecutos apud eos motam litem, sed transacto biennio uti adversarios eius.
  quia non possit a condemnato exerceri in tuo iudicio talis lis, sed oporteret eam
  confirmari semel biennio transacto; illum vero propterea non perexecutum apud tuam
gloriam, eo quod litem apud electos diceret arbitros.

CAPUT I.
Sancimus igitur memoratum quidem negotium, ex quo haec nobis nuntiata sunt, nihil
laedi ex cursu temporis, neque ratam esse iudicis sententiam semel appellatione data,
  sed perexerceri apud tuam gloriam et terminem legitimum suscipere, etiamsi decies
milies plus quam biennii tempus excessit aut excedat. Deinceps autem in omni negotio,
in quo tale aliquid agitur et in medio motae causae apud appellationis iudicem aut non
   motae aliqui eligantur alii, et propterea biennium transeat, intra quod oporteat
     appellationis iudices litem decidere, et per quamlibet circumstantiam rursus
  revertatur iterum ad iudices appellationis causa, aliis quidem omnibus liceat uti
 partibus, tamquam si eos non contigisset deserere quidem appellationis iudicium, ad
  electos autem venisse, non tamen posse uti quod biennium praeteriit. Nam qui semel
   iudices alios elegit, non est iustum ut taciturnitatem culpet eius qui propterea
  laesus est, quia his quae gesta sunt de electione iudicem credidit et ideo non est
   executes neque complevit litem illic, eo quod apud iudices illos sit exercitatum
      negotium.
 <Epilogus>Haec igitur in omni negotio servari apud tuum forum volumus et <ab>
 omni alio, ubi secundum appellationis iudicatur schema, quatenus nihil iniuste circa
 nostros subiectos agatur. Si vero etiam postquam deseruerint electos iudices biennii
 transeat tempus, tunc confirmari sententiam secundum constitutiones de hoc factas a
   nobis. Quod etiam deinceps in omnibus futuris secundum hos modos negotiis valere
volumus, aliis omnibus, quae de appellationis certaminibus priscis dicta sunt legibus
       et a nobis in legum conscripta codicibus, in propria virtute manentibus.
Dat. VIII. kal. Iunias CP. imp. dn. Iustiniani pp. Aug. anno XIIII. Iustino viro
 clarissimo consule.

=

►Sources:Auth.C;Coll.VIII, tit.2;Ep.Theod.93; Ath. 7, 5;Iul. const.LXXXVI.

=

###### Nov94.htm ######
###### Nov94.htm ######

* NOV. XCIV.
UT SINE PROHIBITIONE MATRES DEBITRICES ET CREDITRICES TUTELAM
GERANT MINORUM, NEQUE IUSIURANDUM PRAEBEANT QUIA NON VENIUNT
AD SECUNDA VOTA.
    (AD539)


Idem Aug. Iohanni pp. secundo.

<Praefatio>Nuper scripsimus legem super cum minorum, malignitates quae circa eos
   fiunt ex frequentibus litibus quae apud nos agitantur invenientes, quatenus nullus
obligatus existens minoribus aut obligatos eos habere se dicens curam exerceat, ne forsan
in potestate rerum factus agat aliquid circa minorem malignitatis. Et lex ipsa rata nobis
      sit et ex praesenti firmata:

CAPUT I.
quia vero matribus volentibus curam habere minorum et petentibus secundum veteres et
nostras leges curam subire obiecta est contra nostram intentionem ab aliquibus non recte
huiusmodi constitutio, volumus in lege haec dicente matrum excipi personas. Primum quidem
 causam introductam pro minoribus semper prohibere modo ineptissimum aestimamus, deinde
  nullus eandem <ponet> constitutionem et matri et aliis: eam illam namque naturae amor
pius circa filios sine suspicione faciat quam plurimum, illis nullam habentibus ad filios
 favoris necessitatem, recte non est matribus derogandum. Ideoque licentia sit matribus
 secundum antiquam observationem abrenuntiantibus et obligantibus suas res, sicuti prius
 schema fuit, et tueri filios et talem praescriptionem non formidare. sed ita super his
  esse ac si nec ab initio contigisset legem in hoc scribi. Quapropter sive dotes sive
   sponsalicias exigunt largitates sive alia debita habent sive matres ad minores sive
 minores ad matres, ex paternis forsan occasionibus aut etiam ex propriis (multa namque
quilibet cogitans et considerans adinveniet), sint haec integra utrimque secundum priores
 constitutiones iudicanda et tractanda, sive legitimorum sive naturalium mater filiorum
     tutelam gerat.

CAPUT II.
Quia vero multam habemus formidinem, ne facile iusiurandum per magnum deum detur et
   hoc praevaricetur, propterea credidimus oportere et hanc emendare legem, quae vult
  matres, dum suorum filiorum curam gesturae sint, iusiurandum iurare quia ad secundas
 nuptias non venient: et totiens scimus praevaricatam legem et iusiurandum peiurum datum
 quotiens paene datum est, ut peccatum apertissimum esset quia hoc intulimus iusiurandum
ad praevaricandum. Non enim eo quod aliquae servaverunt iusiurandum, propterea oportet et
eas quae exhonorant eum habere occasionem inpietatis in deum. Nam quod raro fit, sicut et
 vetus sapientia docet, non observant legislatores, sed quod fit plerumque et respiciunt
   et medentur. Propterea igitur sancimus aliam quidem observationem quam in matribus
 observamus valere secundum schema, et abrenuntiare eas et Velleiano senatusconsulto et
omni auxilio, et omnia agere quae prius decreta sunt, iusiurandum vero non praeberi, sed
    sufficere abrenuntiationem solam et aliorum omnium et de secundis nuptiis, nullo
  iureiurando de hoc dando; mox tamen ut secundas contraxerit nuptias, repente expelli
tutela et ea agi quae, si eam contigisset et iurare, perferret semel in iudicium mentita
       et praeponens propriae confessioni et depositioni secundas concupiscentias.
   <Epilogus>Haec igitur lex super pietate sit posita: ut enim non iniurietur in
  aliquo honor in deum, haec a nobis sancita sunt, ut ex nunc valeant, tua celsitudine
 manifesta faciente hanc legem in provinciis omnibus. Hinc enim gloriosissimo praefecto
    huius felicissimae civitatis, cui haec curae sunt, de his transmisimus legem, ut
  providentia eius et clarissimi praetoris, cui huius partis cura est, in omni tempore
servari.
 Et ex nunc teneat, quatenus in omni pupillari substantia omnis cautela fiat circa
  res minorum custodiae, et praecipue ut cum subtilitate descriptiones fiant, praesente
quoque clarissimo scriba, cui de talibus cura commissa est, et aliis qui consuete talibus
  interveniunt, subtiliter et fideiussionibus dandis et omnibus agendis, sicut nostris
    decernitur legibus, providentia clarissimi praetoris, cui huius partis cura est.
 Proponatque eam ipse in hac regia civitate, ut omnibus sit manifesta et nullum lateant
   quae a nobis sancita sunt. De hoc enim legem, sicut oportet in provinciis servari,
gloriosissimis praefectis sacrorum nostrorum praetoriorum destinavimus.
  Dat. V. id. <Octob. ..... <CP. imp. dn. Iustiniani pp. A. anno XIII. Apione v.c.
 cons.>

       ►Sources:Auth.XCII;Coll.VII, tit.4;Ep.Theod.94; Ath. 13, 2;Iul.
     const.LXXXVII.



###### Nov95.htm ######
###### Nov95.htm ######

* NOV. XCV. DE ADMINISTRATORIBUS.
     (AD 539)


 Idem Aug. Iohanni gloriosissimo praefecto sacrorum praetoriorum per Orientem secundo,
ex consule et patricio.

<Praefatio>Iam quidem novimus positam legem volentem eos qui in cingulis fiunt
  sive civilibus sive militaribus neque si removeantur administratione discedere inde
  posse, antequam dies quinquaginta in metropolibus commorentur, publice apparentes et
convenire volentibus satisfacientes, et ut nec per occasionem hic evocationis possint a
 provincia discedere, et vel si quid egerint tale, rursus eos ad provinciam destinari.
   Invenimus autem aliquos sic existentes audaces, ut etiam hac posita lege, antequam
  discingerentur, praesumerent derelinquere provincias et ad hanc venire felicissimam
     civitatem, timore a se gestorum et ne iusta perferrent horum quae deliquerunt.

CAPUT I.
  Sancimus igitur nulli penitus licentiam esse cuiuscumque provinciae iudici, et
 orientalium et occidentalium et ex utroque, eam relinquere antequam deponat cingulum,
    sed etiam postea (renovamus enim vetustatem) quinquaginta commorari dies publice
   apparentem in provincia in qua administravit, gesta quoque monumentorum conficere,
secundum quae advenit provinciae, ut sit palam sive fiduciam habet in suis actibus sive
       etiam non.
 1.Si quis autem administrationem administrans aliquam militarem vel civilem aut
 etiam remotus ab ea relinquat provinciam, administrans quidem adhuc eam dum relinquit
   citra nostram iussionem, ipso quidem maiestatis reus sit, in provincia vero denuo
  destinatus postquam accusantibus satisfecerit, tunc maiestatis novissimas sustineat
  poenas. Si vero deponens cingulum deinde non moretur legitimos dies publice cunctis
  semet ipsum ostendens et fugiat de provincia, quae dudum a nobis de hoc sancita sunt
 valere. Illud autem omnibus praedicimus, ut dum aliquod acceperint cingulum, tueantur
   illud, successores autem eis cinguli factos solos non ultra terminos mittere quae
vocantur interdicta, neque removere quidem praesides, ipsos autem aut morose iter agere
aut hic degere aut ad aliquas alias prius ire provincias, patriam visuros et quaecumque
 fortuitis et blandientibus hominibus consueta sunt, sed velociter ad administrationem
  ire cuius regimina susceperunt, ut non alii quidem removeantur alii vero non sint et
 provincia sine iudice maneat; sed ante duos solum dies quam ad provinciam accedat, in
   qua qui cingulum habet est, mittere ad eum amicabilem epistolam volentem officium
 destinari ad occursionem eius. Et usque tunc annonas accipere in cingulo existentem et
  gubernantem eum; et non ex codicillis cinguli iudicare tempus neque praeceptis tuae
sedis, sed ex quo, sicuti dictum est, in provincia ipse accesserit, illius accipere rei
 publicae emolumenta, usque tunc <vero> eum qui in rebus extitit ea percipere et alium
   nullum omnium. Non enim possibile neque portabile est omnino sine iudice relinqui
provinciam, statuto quidem quasi aliquo ab eo qui a nobis ordinatus est, ut eius impleat
locum, homine forsan rerum non habente experimentum, illo vero qui in ipsis est operibus
et discedente de provincia, antequam adveniat tempus, et fraudando emolumentis quae eum
accipere oportet donec deponat cingulum. Deponet autem eum, dum successor accesserit in
   provinciam, ante duos solum dies quam provinciam ille ingrediatur.
 <Epilogus>Quae omnia custodiri a sede tuae celsitudinis in perpetuum volumus, et
     mox ut cognoveris adstitisse eum provinciae, ex illo transponere emolumenta in
successorem, alioquin ministrare ea priori secundum quod a nobis depositum est, donec in
      provinciam successor veniens semet ipsum subiectis ostendat.
Quae igitur placuerunt nobis et per hanc sacram insinuata sunt legem, tua celsitudo
operi effectuique contradere festinet.
  Dat. kal. Nov. CP. imp. Iustiniani pp. anno XIII. Apione viro clarissimo cons.

=

  ►Sources:Auth. XCIV;Coll.VII, tit.6;Ep. Theod.95; Ath. 4, 18; Iul. const.
       LXXXVIII.

=

###### Nov96.htm ######
###### Nov96.htm ######

* NOV. XCVI. DE EXECUTORIBUS ET QUI CONVENIUNTUR ET RECONVENIUNT.
     (AD539)


Idem Aug. Iohanni pp. per Orientem secundo, ex consule ordinario et patricio.

<Praefatio>Quoniam calumnias odimus et omnem tergiversationem aversamur,
 propterea huiusmodi actus egere legitimis medelis aestimavimus. Didicimus enim, quia
  quidam non habentes ullam obligationem, sed unam statuentes voluntatem cum his qui
     causas execuntur conveniunt unosdam, deinde libellos dirigunt, et dum damnum
pertulerint fugientes, deserunt eos et proficiscuntur incurabile eis dantes dispendium.
       Et hoc adhuc amplius in provinciis committitur, communione lucrorum ipsis
 convenientibus et causarum executoribus proficiente.

CAPUT I.
Ne igitur haec iugiter committantur, sancimus non aliter actores libellos dirigere
et damni occasionem praebere conventis, antequam cautionem exponant et in fugientem et
 negotii executorem, quia intra duos menses omnibus modis litis contestationem faciunt
apud iudicem, aut si non hoc egerint, omne damnum eveniens convento restituunt duplum;
  non transcendente cautione sex et triginta aureos.

CAPUT II.
 Illud quoque promereri competentem correctionem decet. Adiit enim quidam docens,
   quia in conventionem fecit obligatum sibi apud quendam gloriosissimorum nostrorum
iudicum, deinde qui factus est in conventione tamquam et ipse actorem obligatum habens
apud alium eum traxit iudicem. Et aliquid inopinabile fiebat: quia enim uterque seorsum
actoris obtinet officium, miserandum quiddam et risibile in idem veniebat: mox enim cum
voluisset aliquis propnam movere litem, repente is qui e diverso convenerat apud alium
      iudicum, trahebat eum apud quem ipse sortitus fuerat iudicem, et alterutros
  protrahentes inmortaliter permanserunt litigantes.
    1.Sancimus igitur, si quis obnoxium arbitratur habere eum. qui contra se
conventionem exposuit, non apud alium iudicem, sed apud eum mox a principio convenire,
  et eundem esse iudicem in utroque negotio. Si veto forsan displicuerit ei apud quem
  litem sortitus est iudex, licet ei etiam hoc emendare, Viginti enim dierum indutias
 dantibus nobis post libelli transmissionem, post quam oportet litem contestari, licet
iutra praedictam suspensionem refutare quidem illum, alium vero mereri apud quem iterum
   similiter utramque exerceri competit litem, et eiusmodi artes in nullo fieri, sed
 unumquemque proprio iure uti. Si itaque tacuerit, deinde postea voluerit causam apud
 alterum iudicem movere, necessitatem habere eum sustinere terminum eius litis illatae
sibi ab eo qui eum in iudicium traxit, et dum finem lis acceperit, tunc eum suam causam
   apud alium iudicem proponere, ut ita tales eorum auferamus artes et in alterutros
      calumnias.
 <Epilogus>Quae igitur placuerunt nobis et per hanc sacram declarata sunt legem
   tua celsitudo operi effectuique tradere festinet.
   Dat. kal Novembris CP. imp dn. Iustiniani pp. Aug. anno XIII Apione consule.

###### Nov97.htm ######
###### Nov97.htm ######

* NOV. XCVII DE AEQUALITATE DOTIS ET PROPTER NUPTIAS DONATIONIS ET
AUGMENTO DOTIS ET PROPTER NUPTIAS DONATIONIS. DE PRIVILEGIO DOTIS QUOD
ALIIS PRAEPONITUR PRIVILEGIIS. UT EXCIPIANTUR HOC PRIVILEGIO
CREDITORES IN EMPTIONE ILITIAE. DE DOTE REMEANTE AD PATREM ET RURSUS
DATA PRO EADEM FILIA SECUNDO VIRO, ET DE DOTIS COLLATIONE INOPE MARITO
MORIENTE.  (AD539)

Idem Aug. Iohanni pp. per Orientem secundo.

<Praefatio>Quoniam plurimas in legibus quaestiones videmus et circa
 primas nostras nativitates, id est nuptias et filiorum procreationes,
 motas et circa novissima, quale est aliquid voluntatum et
 testamentorum.cogitatio facta est nobis nuper perscrutari et
 agnoscere, quid volens nobis antiqua lex super dotis instrumentis
 mensuram quidem pactionum nuptialium inter alterutros aequam esse et
 masculos et feminas vult et aequalitatem pensat eorum qui adinvicem
 copulantur, non alio quidem mediam forte dat stipulari partem alteri
 vero tertiam aut quartam, sed ex medio trahens aequale utrimque
 exigit fieri pactum, aut mediam dicimus in utroque constituens aut
 tertiam aut quartam aut quantumcumque contrahentes voluerint, hoc
 autem non multum prius quaesivit, ut ipsorum quae dantur aequae sint
 mensurae, sed aliis quidem permisit in mille forsan aut in duobus
 milibus aureis facere dationem aut in quantumcumque voluerint, aliis
 autem non tantum sed et minus, ut aequalitas in verbis solis et
 litteris puris, sed non in rebus ipsis quaereretur.

CAPUT I.  Hoc igitur ante alia universa corrigimus, aequalia in
   dotibus esse et propter nuptias donationibus et ea quae offeruntur
   et ea quae in stipulatione deducuntur pacta, et tantam quidem
   quantitatem conscribere virum quantam et mulierem, tantum quoque
   lucrum stipulari et ex tanta parte ex quanta voluerint, aequalis
   tamen mensurae. Non enim aliter iustitiae et aequitatis servabitur
   ratio, si negotiative alterutros circumveniant et videantur quidem
   aequas facere stipulationes, pro vero autem inaequales maneant
   effectus, non prius quantitate datorum eadem consistente; et
   irrideri videatur undique lex, si ille quidem conscribat duo milia
   aureos, mulier autem forte sex milia in dotem offerat, et
   stipulentur alterutros quartam conscriptae in lucro percipere,
   proinde eveniente lucro illa quidem nihil aliud lucrabitur nisi
   quingentos aureos ex quarta, ille autem quingentos et mille ex
   eadem quarta, et tamquam in aenigmate multo videbitur quarta
   alterius quartae minor: ex suspecta namque velut aequalitate quanta
   inaequalitas ex hoc ipso procedit. Quae igitur prius exposita sunt
   dotalia secundum quem constituta sunt modum habeantur (quod enim
   factum est infectum manere inpossibile est), de cetero autem in
   omni dicione sancimus aequas quidem esse oblationes, ipsos autem
   mediocria lucra pacisci, ut per omnia iustitiam aequitatemque
   honoremus. Si enim aliquis amplius alio dives est, licet ei per
   alium modum legitimum tamen et agnitum nostris legibus clementiam
   praebere alio, et non per inaequalitatem rediens ad aequalitatem
   lucrum maius alteri adquirere. Et haec quidem de hoc lex ita
   quodammodo habeat suam iustitiam universis ostendens.

CAPUT II.  Aliud quoque quod circa nuptiales oblationes fit inspeximus
 atque consideravinmus, dicimus autem de augmento. Quia enim et <ab>
 ante nos legislatoribus et a nobis ipsis de augmentis dictum est,
 plurima autem a nobis et non facile numeranda etiam in his super
 antiquitatem philosophata sunt, adinventas ab aliquibus
 circumscriptiones perimentes et puram iustitiam servari volentes et
 illud corrigimus. Privilegium enim dedimus dotibus, ut contra
 antiquiores hypothecas habeant honorabiliora iura, utpote dum
 contrahentes cum viris eorum credant substantiis et non mulierum et
 quae forte tunc neque competebant his qui prius contraxerunt. Dedimus
 autem licentiam (hoc videlicet quod antiquitus) et augmenta facere
 permittentes et viro et mulieri, sive ambo voluerint sive etiam horum
 alter celebrare augmentum. Primum quidem illud sancimus. ne aliqua
 fiat circumscriptio, sive augere voluerit dotem aut propter nuptias
 donationem, non licere alio quidem facere alio autem in prioribus
 manere, sed utrumque celebrare omnino augmentum, et non in electione
 sicuti prius sed in necessitate causam consistere, omnino tamen
 quantitate aequali, hoc quod etiam nostri patris dicit
 constitutio. Et ne contingat augmentum non ipsa fieri veritate sed
 schematicum, et maxime in parte mulieris, et viri creditores
 circumscribat privilegio utens, si quidem habuerint utrimque
 inmobiles res, melius est in inmobilibus fieri oblationem, quatenus
 sit palam et indubitatum, quid quidem ab initio fuit, quid autem
 postea additum est. Si autem non utrimque inmobiles res fuerint,
 mulierem omnino per inmobiles res celebrare augmentum, ut et dos et
 augmentum similiter habeat adversus antiquiores creditores
 privilegium undique indubitato augmento existente, vir autem etiam in
 rebus mobilibus faciat augmentum; nulla enim hinc oritur laesio. Si
 autem mulier inmobilium habens rerum substantiam in rebus mobilibus
 scribat augmentum, sciat privilegium non habituram nisi in antiqua
 sola dote, non in figurato existente augmento. Quod enim ab initio
 factum est, in toto sine suspicione est; quod autem postea machinatum
 est, contra creditores hoc ipso introducit meditationem, et laedi
 homines ex dato a nobis dotibus privilegio nullo volumus modo. Si
 vero non fuerit debitum contra virum ullum neque suspicio contra
 creditores circumventionis, tunc et in pecuniis et ut volunt
 augmentum fiat ab eis, utrimque tamen augmento etiam sic faciendo et
 aequalitatem habente, ut aequitatem servemus. Quae enim erit
 circumventionis suspicio, viro obligato nulli existente et propterea
 augmentis sine tergiversatione factis?.

CAPUT III.  His consequens est et illud decernere in casibus huiusmodi
  dubitatum. Novimus et antiquioribus creditoribus aliquas hypothecas
  praeponi iuniores existentes ex privilegiis a legibus datis, quale
  est quando aliquis propriis pecuniis procuraverit navem comparare
  aut fabricare aut reparare aut domum forsan aedificare aut etiam emi
  agrum aut aliquid horum: in his enim omnibus priores existunt
  posteriores creditores, quorum pecuniis empta aut renovata res est,
  his qui etiam multum antiquiores sunt. Quaesitum est igitur, mulier
  praetendens privilegium super antiquam dotem et augmentum, in quo et
  huic servatur privilegium, sicuti praedictum est, si prioribus
  voluerit praeponi creditoribus, veniat autem et alter creditor,
  posterior quidem praetendens autem pecuniis suis emptam aut
  reparatam navem aut domum aut agrum, et competere eum in his rebus
  quae eius pecuniis emptae aut reparatae sunt habere praedictum
  privilegium, utrum oportet dotem etiam talibus praeponi an aliis
  quidem praevalere creditoribus, quicumque non talia praetendunt, his
  autem cedere, quoniam ex eorum substantia res adquisita
  est. Plurimum igitur super his cogitantes non invenimus mulierem
  iuste existentem cedere alicui tali privilegio. Videbamus enim quae
  causae absurditas est, quia aliquis quidem fornicantibus mulieribus
  ex proprio corpore advenit quaestus et vivunt ex hoc, adversantibus
  autem et semet ipsas atque substantiam ad virum introducentibus non
  solum nullus fit quaestus a viris male degentibus. sed etiam
  minuuntur et spes eis nulla sit. Unde secundum haec volumus, ut etsi
  quis ..... domum renovasse aut etiam agrum, non possit talia
  privilegia mulieribus opponere. Infirmitatem namque muliebris
  naturae et satis novimus et quia facile circumventiones fiunt
  adversus eas, minui autem eis dotem nullo sinimus modo: sufficit
  quia lucris cadunt, etsi prior antenuptialis donatio inveniatur, et
  sufficiens quoddam extet eis ex hoc damnum, non etiam eas volumus et
  circa ipsam dotem periculum sustinere.

CAPUT IV.  Quia vero et huiusmodi quaedam aditiones nobis factae sunt,
 eo quod quidam aliorum militant pecuniis et oportet eos qui in has
 crediderunt causas praeponi, sancimus, si quia vere dederit aurum
 occasione militiae sive statutum fieri vel pro aliis quibusdam
 talibus causis, et expressim hoc ipsum inscribatur instrumento et in
 hoc fiat pactum, ut casu proveniente prior sit solus qui ad hoc
 credidit, huic solo casui cedere mulierem, neque facile credendo
 neque per testes, sed negotio et scripto gesto et testium habente
 subscriptiones et ipso opere procedente. Tunc enim si per omnem
 huiusmodi viam causa procedat, suspicionem non habeat, et competit
 contrahentes propriis non privari: aliis omnibus praevalere mulierem
 secundum quod iam a nobis eis datum est privilegium.

CAPUT V.  Quia vero iam legem scripsimus, ut patres semel offerentes
   dotem pro filia sub potestate, aut suae quidem potestatis,
   reversionem autem in semet ipsum facientem, quaesitum est apud
   aliquos, si competens est moriente genero et remeante ad patrem
   dote quae ab eo data est, hanc patrem semel offerentem posse ad
   secundas veniente filia nuptias minuere, aut hoc non facere,
   cogitantem quia semel alienata est ab eius substantia, sed ipsa
   mensura ei nubenti rursus dare, tamquam si nec contigisset
   viduatam.  Hoc enim nobis nuntiatum est, quia triginta librarum
   auri quidam pater existens obtulit dotem, deinde filia viduata et
   ad secundas veniente nuptias non iam triginta ipse obtulit. sed
   quinque et decem solas, quoniam contigerat mulierem lucratam mediam
   antenuptialis donationis partem in quinque et decem auri libris
   existentem, et pater nequaquam de suo obtulit triginta libras, sed
   quinque quidem et decem ipse quindecim vero ex lucro mulieris. Non
   iustum igitur aestimavimus hoc esse, sed similiter in divisione
   habere quidem eam praecipuum antenuptialis donationis lucrum, ex
   paternis autem quinque et decem percipere reliquas, tamquam
   studuerit pater laedere filiam. Quid enim egerat, si non
   contigisset secundis eam nuptiis copulari, sed manere eundem
   generum vivum? aut quomodo futurus erat minuere dotem iam a se
   datam, aut proprium illius lucrum suum facere et in dotem secundi
   viri deducere? cum utique oporteret eam in paraphernis haec habere,
   et forsan propter hanc causam ditiori nubere viro, non solum
   triginta librarum dominam factam, et quindecim antenuptialis
   donationis et quindecim a patre oblatis, et non quadraginta et
   quinque, lucro quidem in paraphernis ei constituto a fortuna ei
   dato, quod autem ex largitate paterna oblatum est manente
   integro. Haec autem sancimus, si et patris substantia manserit in
   ipsa figura in qua prius fuit. Sin autem fortuita quaedam clades
   minuerit ei substantiam, ut neque volenti sit possibile aequae
   mensurae quam prius dare rursus dotem, et probetur aperte fortuita
   diminutio substantiae patris, tunc non amplius cogi patrem dare
   secundo filiam iungentem nisi in quantum substantiae virtus est;
   sed lucrum quidem prioris antenuptialis donationis habere integrum,
   tantum vero percipere a patre in secundo ordine dotem quantum
   substantiae eius mensura susceperit. Palam enim est quia hoc lucrum
   (quod ex antenuptiali dicimus donatione, cuius solum ei usum damus)
   ex omni necessitate moriens restituet filiae proprietatis
   antenuptialis donationis dominae omnibus modis factae.

CAPUT VI.  Illud quoque sancire necessarium aestimavimus in plurimis
  videlicet et innumeris rebus quaesitum. Obtulit enim pater dotem aut
  mater forte pro filia sua, hanc autem illa obtulit marito, et
  defunctus est vir inops; deinde patre aut matre mortuis exigitur et
  quae nupsit conferre suam dotem aut minus tantum accipere. Si quidem
  vir idoneus est, causa undique absoluta est; si vero nullius
  alterius domina consistit illa nisi actionum quae contra maritum
  sunt, at ille minus idoneus est, et obiciatur mulieri quod iam data
  sit dos pro ea, illa vero actionem conferat nullum habentem penitus
  effectum, legis causa nobis digna putata est. Et novimus quidem iam
  in plurimis iudiciis duritiam postea sic iudicatam, et mulierem
  coactam conferre dotem aut certe reputare pro se datam, ex qua
  nullum ei omnino contigit effectum in ipsis rebus recipere: nos
  autem ex aliis nostris legibus iuvamus causam. Quia enim dedimus
  mulieribus electionem et constante matrimonio, si male res maritus
  gubernet, et accipere eas et gubernare et secundum decentem modum et
  siculi nostra constitutio dixit, si quidem suae potestatis et
  perfectas aetatis mulier est, sibimet culpam inferat, cur mox viro
  incohante male substantia uti non percepit et auxiliata est sibi:
  sic enim habitura erat in collationis ratione proprias res undique
  sine diminutione, et in ea minus tantum collationem facere.

1.Sin autem sub potestate est et sine patris voluntate hoc agere non
  poterat, si quidem adiens patrem haec dixit et contestata est, ut
  consentiret ei et res percipere etiam constante adhuc matrimonio et
  secundis temporibus eas servare, et hoc egit pater, etiam rursus
  hinc integra sua habebit iura rebus ei servatis, cum etiam
  antenuptialis donationis res vindicare etiam constante matrimonio
  dederimus ei et posteriori periculo omni liberari. Sin autem illa
  quidem haec contestata est patrem, ille autem neque movit neque
  consensit et neque dedit licentiam filiae hoc agere, non eam
  periculum pati, sed et conferri nudam actionem contra inopis mariti
  res, et fortunam esse communem et ipsi et eius fratribus, non tamen
  ex collatione damnificari, sed competentem ei partem dari ex
  paternis rebus, actionem illa quidem conferente, ab omnibus autem
  movendam fratribus, et hoc proficiendo universis ipsis quod fortunae
  eventus dederit Sed si quidem pater in talibus casibus obtulerit
  dotem et de eius substantia sperari futura est collatio, hoc valere
  Si vero maior forte oblatio fuerit, et collatio circa illam vertitur
  spem ex patris inoboedientia neque movere volentis neque
  permittentis ei movere, tunc eam per semet ipsam filiam movere, et
  non habere occasionem eo quod non potuerit movere, sed sibimet
  auxiliari et futurae laesionis ex inopis viri amittere metum. Et
  novimus Ulpianum sapientissimum talia quaesisse et inopi viro
  comperto iuvisse mulierem et in quantum vir idoneus est collationem
  ei fieri voluisse.

 2.Sed quoniam in multitudine legum existentium, antequam eas
 constitueremus et ad conspicuum perduceremus ordinem, plurima et
 necessariorum ignorabantur, et decreta quae contraria vellent a
 iudicibus posita sunt, ne ulla seductio circa haec fiat, propterea
 necessarium putavimus proinde etiam in medio nostrae positae
 constitutionis, quae et constantibus matrimoniis mulieri auxiliatur,
 ad meliorem et magis consequentem viam venientes praesentem ponere
 legem. Ut autem non per partes enumeremus personas in quibus valere
 eam oportet, generali sermone decernimus, quapropter in quibus est
 collationis ratio, in his et constitutionem valere, sive pater sive
 avus sive mater sive avia aut ascendentium aliqua sit persona.

<Epilogus>Quae igitur placuerunt nobis et per hanc sacram insinuata
 sunt legem, tua celsitudo per programmata propria manifesta facere
 universis sollemniter procuret et in perpetuum servare festinet.
 Dat. kal. Decemb. <imp.> dn. Iustiniani pp. Aug. anno XIII. <Apione
 v.c. cons.>






###### Nov98.htm ######
###### Nov98.htm ######

* NOV. XCVIII NEQUE VIRUM QUOD EX DOTE EST NEQUE MULIEREM EX
SPONSALICIA LARGITATE LUCRUM PROPRIUM HABERE, SED SERVARE DOMINIUM
SUIS FILIIS, VEL SI AD SECUNDAS NON VENIANT NUPTIAS, USU SOLO IN LUCRO
CONSISTENTE. ET UT EX REPUDIO TRANSIGENTES NUPTIAS, LUCRANTES AUTEM
AUT DOTEM AUT ANTE NUPTIAS DONATIONEM ET IPSI SIMILITER DOMINIUM
SERVARE FILIIS, USUM HABENTE PERSONA COGENDA FILIOS ALERE. SI VERO
BONA GRATIA SOLVANTUR NUPTIAE ET VIDEANTUR OCCASIONE DAMNI DETINERI
QUAEDAM, ET HAC ARTE PERIMENDA QUAE DETINENTUR ET EA FILIIS SERVENTUR.
(AD539)


 Idem Aug. Iohanni pp. per Orientem.

<Praefatio>Ea quidem quae semper item se habent legibus non egent
variis, simplicitatem et quod sine ullius diversitatis mixtura est
continue possidentia et utentia legibus sempiternis ac sacris, nulla
correctione egentibus; quod autem secundum nos est in redundationis
comprehensum tumultum, gubernativa indiget sapientia ex legibus
superveniente negotiis. Unde. quoniam nos neque <in> iudicia segnes
multis interpellamur causis, singulis quidem medemur, comprehendentes
autem unamquamque quaestionem dubitatam et nobis et iudicibus nostris
per legislationem quae oporteat agi generaliter in unaquaque
quaestione exponimus. Itaque illud ante omnia visum quidem est forsan
esse priscis legislationibus non sine quadam divisione, nobis autem
putatum est bene se habere temperata lege ad simplicitatem causam
transponere ex nunc incohante et nihil perscrutante horum quae prius
terminata sunt, quoniam et nobis ipsis pridem non displicentibus de
hoc ipso legibus visa sunt meliora secunda. Nuptialibus namque lucris,
si quidem aliquis coniunctorum servaverit pudicitiam, manentibus apud
ipsos valide et eorum substantiis infixis, si vero veniat ad alterius
personae coniunctionem, ex prioribus nuptiis filiis servandis,
simplici quadam et meliori lege duplicem hanc placuit interimere. Si
enim secundis mixta nuptiis mulier aut etiam vir forte ad secundam
respiciens coniugem quae ex morte lucrata sunt aut etiam ex repudio
forte servat filiis, cum utique et alii forsan erunt eis filii ex
nuptiis sequentibus: quomodo iustum est eos, qui in solis filiis
legitimis moriuntur, non servare eis lucra ex mortuis eorum
parentibus, sed aliis ea transmittere? Scilicet quid erit pretiosius
filiis a parentibus non ingratis?

CAPUT I. Propterea igitur sancimus, si mulier moriatur et eveniat
  lucrum fieri viro dotem, hanc omnino servare filiis, sive ad
  secundas veniat nuptias sive etiam non, et ex diverso si mortuus
  fuerit vir, mulier autem ..... antenuptiali donatione lucra propriis
  filiis: usu quidem lucrorum ex nuptiis apud eos constituto,
  proprietate vero eorum filiis omnino servanda; his quae super
  parentibus ad secundas venientibus nuptias sancita sunt in suo
  ordine servandis. Et hoc valere in matrimoniis quocumque modo
  solutis ab hodierna die et in omne quod sequitur. et in his
  matrimoniis quae iam soluta sunt quidem sive morte sive quolibet
  alio modo, adhuc autem pendente eo quod unus superstes sit. Nam si
  ambo defuncti sunt, hoc heredibus non damus, sed tamquam semel
  terminatum veteribus relinquimus legibus.  Illud certum est, quia
  dum semel fuerint filiorum et proprietatem lex deferens eis
  praestiterit, tunc in successionibus et aliis accessionibus ita et
  in his erit, sicut et in prioribus sancitum est filiis, qui propter
  secundas nuptias parentum lucrum aliquod ex legibus sunt potiti.


CAPUT II.  Illud quoque ex quadam causa denuntiata nobis ad
legislationem deducere aestimavimus oportere. Quia enim transegerunt
quidem inter alterutros et vir et uxor, filii autem eis erant ex
matrimonio, despexerunt eos ambo et circuibant mendicantes. Propterea
iudicavimus vehementiori quidem forte, convertenti <autem> ad melius
se habens uti lege, ut timore scilicet poenarum quiescant aut lucrorum
causa iniustorum matrimonia dilacerare aut etiam proprios neglegere
filios.

1.Si enim omnino aut per transactionem aut per modum alium separetur
matrimonium, si quidem non sint filii, maneant priora in suo ordine;
si vero filiis existentibus fiat hoc, et neque filios erubescentes
dent tamen occasionem spontaneae transactionis et per consensum
factae, aut etiam invitae forsan [peccante] aut viro committente digna
amissione antenuptialis donationis aut muliere digna casu dotis, neque
vir dotem lucretur neque mulier antenuptialem donationem, sed repente
casu procedente aut dotis aut antenuptialis donationis proprietatis
lucrum mox ad communes veniat filios et eorum fiat, usu solo apud
transigentes manente, cogendo tamen eo qui usum lucretur filios ex
matrimonio et alere et alia omnia ministrare eis secundum lucratae
substantiae mensuram.


2.Novimus autem aliquod etiam tale factum, [et] quia bona gratia viso
solvi matrimonio et recedere antenuptialem quidem donationem ad cum
qui conscripsit, dotem vero ad eam quae obtulit, tamen occasione quasi
damni et aliarum causarum auri quantitas non mediocris utrique data
est parti, ut non videretur hoc nuptiale lucrum neque servaretur
filiis secundum de hoc leges, sed extrinsecus accidens quasi ex alia
causa lucrum fieret eius qui accipere hoc egit. Ideoque ex hac arte
factam curantes laesionem sancimus, ut vel si quid tale fiat et
adveniat aliquod alteri lucrum, et hoc similiter servari filiis,
proprietate quidem mox veniente ad eos, usu vero solo apud lucrantem
constituto. Sic abstinebunt omni vitio, sic omni desiderio
inrationabili, sic nec inviti nec sponte suis nocebunt filiis, sed
erunt temperati, maxime quidem circa suam castitatem, deinde etiam
circa matrimonii affectum, quem competens est habere eos qui semel
coniuncti sunt alterutris: res est et castitate plena et bonis moribus
congrua et paterno maternoque affectu plena, ut quod eis parentes
sponte non servant, hoc post deum communis omnibus pater (dicimus
autem qui imperium habet) per legem his qui a parentibus laesi sunt
servet.  Et hic quoque ea quae de lucris et successionibus pridem
disposita sunt teneant: nihil enim eorum innovamus praeter illa sola
quae expressim in hac lege conscripsimus.

<Epilogus>Quae igitur placuerunt nobis et per hanc sacram declarata
sunt legem tua celsitudo operi effectuique contradere festinet.
Dat. XVII. kal. Ian. imp. dn. Iustiniani pp. Aug. <Anno XIII. Apione
v.c. cons.>

###### Nov99.htm ######
###### Nov99.htm ######

* NOV. XCIX  DE REIS PROMITTENDI.

       (AD539)

 Idem Aug. Iohanni pp. per Orientem.

<Praefatio>Novimus pridem ponentes legem de electione mandatorum et
    fideiussorum et sponsorum multas habentem et in commune utiles
    nostris subiectis legislationes. In praesenti vero et aliud nobis
    visum est egere quadam explanatione et incremento non exgenere
    neque usui imperfecto et inutili consistente.


CAPUT I.
 Si quis enim alterna fideiussione obligatos sumat aliquos, si quidem
 non adiecerit oportere et unum horum in solidum teneri, omnes ex
 aequo conventionem sustinere. Si vero aliquid etiam tale adiciatur,
 servari quidem pactum, non tamen mox ab initio unumquemque in solidum
 exigi, sed interim secundum partem qua unusquisque obligatos est,
 cedere autem eum et contra reliquos, sive et idonei sunt et in eo
 loco. Et si hoc ita se habere videatur, si quidem idonei sunt et
 praesentes inveniantur, illos periclitari complere [in] singulos in
 propria parte quod sub alterna promissione creditum est, aut ex quo
 omnino obligati sunt, et non commune debitum proprium cuiuspiam fieri
 onus. Si vero minus idonee se habere reliqui videantur, sive omnes
 seu quidam, sive in partem seu in solidum, sive absentes forte, in
 illud teneri quod accipere ab aliis non potuit. Sic enim et illis
 servabitur pactionis modus, et nullum sustinebit damnum actor, licet
 aliquid inter se illi pepigerint ignorante isto qui habet eos
 obligatos, et unusquisque tenebitur quod ab initio scripsit, artibus
 aut dolis aut transactionibus praevaricari quae constituta sunt non
 sinendus.

  1.Si autem eisdem commorentur utrique aut omnes locis, sancimus
negotii iudicem deducere illos mox, et communiter examinare negotium,
communiter autem inferre sententiam.  Sic etenim et rei omnes
obligabuntur, et substantiae eorum qualitas examinabitur, et debitum
similiter quidem secundum iustitiae similiter autem secundum legis
ordinem procedet.

2.Si autem non administrator sit causae iudex sed alter aliquis. damus
  licentiam aut hic competenti iudici interpellationem suscipienti,
  aut in provinciis his denuntiatis clarissimo praesidi aut competenti
  iudici cogere per suum officium et illos interesse liti et partem
  eius fieri, ut nullum inpedimentum huic nostrae legi fiat. His
  omnibus incipientibus in contractibus sequentis temporis et ab huius
  legis positione; quod autem praeteriit [et] ante eam positis pro his
  relinquimus legibus.  <Epilogus>Quae igitur placuerunt nobis et per
  hanc sacram declarata sunt legem, tua quoque celsitudo operi
  effectuique contradere festinet.  Dat. XIII. kal. Ian. <imp.>
  dn. Iustiniani pp. Aug. anno XIII. Apione v. c. consule.



 ►Sources:Auth.XCVII;Coll.VII, tit.9;Ep.Theod.99; Ath. 15, 2;Iul. const.XCII.




###### Nov100.htm ######
###### Nov100.htm ######

* NOV. C       DE TEMPORE NON SOLUTAE PECUNIAE SUPER DOTEM.

     (AD539)










      Idem Aug. Iohanni pp. per Orientem secundo, ex consule ordinario et patricio.

<Praefatio>Omnes pecuniae non numeratae replicationes subiectas in aliquibus
    casibus non inexaminatas nostrae reliquerunt leges, sed prolixitatem earum et
    effusionem adbreviavimas, ne sua neglegentia aut calliditate forsan negotiose
     fruantur homines et causas praebeant aliis. Non enim sub aequalitate semper
 probationes erunt eas exhibere volentibus, multa quoque tempus refutat. Quapropter
 bene facientes adbreviavimas in quibusdam casibus pecuniae non numeratae querelas,
    quas licet ex his quae iam a nobis sancita sunt ...... Quia enim omne tempus
   matrimonii dabatur viris, donec matrimonium constaret, queri de non data dote,
    interpositio quoque maior facta est, ut etiam post mortem virorum, ut et post
repudium, intra annum daretur querela. ideoque aestimavimus brevi et compendiosa lege
     velocem facere et pecuniae non numeratae super dotem querelam et liberare a
  probatione mulieres in talibus ex longo tempore.

CAPUT I.
 Si ergo annis duobus solummodo habeat aliquis uxorem aut etiam his temporibus
minus, et non accipiat dotem, nihil ex taciturnitate vir laedatur, neque heredes viri
licet tacuerit ille, sed intra annum alium querela moveatur: brevitas enim matrimonii
ad hanc nos legislationem vocat. Si vero in maius biennio tempus minus autem decennio
 matrimonium protendatur, damus marito queri et dicere non illatam sibi dotem aut in
    partem aut in solidum, et si hoc fecerit, transmittere querelam, semel marito
    querente et muliere quia dedit non probante.
   1.Si autem neque intra decennium queratur, taciturnitate mariti auferimus
 querelam, neque ei post decennium hoc agere sinentes nec annum dantes ulterius eius
    heredibus. Sitque etiam hoc non nostra adversus aliquos poena, sed libertatis
  subiectorum diligentia. Ubi enim licet in prolixo sic tempore (decennii dicimus)
proponere querelam, si facere elegerit, palam est voluisse, vel si non accepit dotem,
    omnino eam suos reddere heredes. His valentibus etsi repudio solvi contingat
   matrimonium; in nullo discernentibus nobis, sive mulier tamquam dotem offerens
 conscribat sive pater sive alter quispiam pro ea, tempore in omni casu tali, sicuti
praediximus, ostendente suos effectus et dante vel perimente querelam. Contestationem
vero dicimus non in sermonibus solam (saepe enim indignationis aut alterius incidens
  occasio talia quaedam virum praeparat dicere, aut etiam ille quidem dixit nihil,
testes autem redempti haec mentiuntur), sed oportet contestationem in litteris esse.
     Si autem etiam in iudicio eam forte facere aliquis voluerit, oportet omnino
 innotescere mulieri aut ei qui dotem omnino offerre conscripsit. Nam nihil est quod
prohibeat maritum in semet ipsum hoc agere et queri quasi, et partem quidem mulieris
  quod agitur ignorare, providentiam vero sui ponere nullo valere modo et quia vel
  querela ab eo facta est nescire.

CAPUT II.
 Generaliter igitur dicendum intra biennium quidem matrimonio soluto sive morte
sive repudio et ipso marito de non numerata pecunia licet queri et eius heredi intra
  alium annum. Si vero ultra biennium usque ad decem annos matrimonium extendatur,
    marito damus querelam et heredi eius intra menses tres. Si vero transcurrerit
  decennium, tunc neque marito neque heredibus eius querela erit, tempore ad omnia
 sufficiente mulieri. Et si quidem intra aetatem maritus sit et non queratur, tantum
   ad in integrum restitutionem ei damus tempus, ut <non> transcendat XII annos a
  tempore nuptiarum. Novimus enim eos qui vehementer citius contrahunt nuptias non
minus XV annorum ad hoc procedentes: qua de re transit quintum et vicesimum annum et
    erit possibilis intra vicesimum septimum queri de non numerata pecunia dotis.
    Moriente quoque eo intra praedictum tempus heredes habere annum ad querelam.
   1.Si autem minores sint non querentis heredes, sive maioris sive minoris,
   quinque habeant solum ad movendam querelam non numeratae pecuniae, sufficiente
  tempore et non expectante exitum omnium minorum temporum. Quod nos ad praesentem
  legem movit: muliere namque coniuncta quarto et decimo anno post vicesimum annum
   mortis patris, abutens minori aetate movebat quidam contra matrem non numeratae
   pecuniae obiciens rationem post quartum ei tricesimum nuptiarum annum. Quod nos
   iudicantes curavimus. et propter has circumstantias et tempus aetate minorum in
  quinquennium in praesenti decrevimus lege, illo videlicet non numeratam pecuniam
    obiciente qui scriptus fuerit dotem suscepisse, et secundum sua tempora, sive
perfectae aetatis sit sive minoris, causa iudicanda. Valente hac lege super his quae
  postea futurae sunt nuptiis; super his enim quae constant, siquidem residuum est
decennium aut non minus biennium, hoc habeat tempus in non numerata pecunia. quod ei
  etiam transmissionem dabit. Si vero aut minus ei biennino reliquum est tempus aut
 etiam excessit totum decennii tempus, tunc ipsis quidem biennium damus ad querelam
  non numeratae pecuniae. eorum autem heredibus et post solutionem matrimonii intra
  tres menses, ut per omnia eis iustitiam servemus.
<Epilogus>Quae igitur placuerunt nobis et per hanc sacram declarata sunt legem,
  tua celsitudo manifesta omnibus facere festinet.
   Dat. XVI kal. Ian. <imp.> dn. Iustiniani pp. Aug. anno XIII. Apione v. c.
      consule.



    ►Sources:

  Auth.XCVIII;Coll.VII, tit.10;Ep.Theod.100; Ath. 10, 8; Epan.18, tit.26,
 ;Iul. const.XCIII.



###### Nov101.htm ######
###### Nov101.htm ######

* NOV. CI       DE DONATIONIBUS A CURIALIBUS FACTIS SUIS AB INTESTATO

       VEL TESTAMENTO EORUM SUCCESSORIBUS.

 (AD539)

=






=

    Idem Aug. Iohanni pp. per Orientem.

<Praefatio> Bonae nobis sanctionis occasionem quorundam curialium
 interpellatio dedit, et hanc legem facimus non ad quosdam curiales, sed ad omnes
 qui nobis oboediunt, dicimus autem quantum quidem ad orientem est et quantum sol
 occidens respicit et quantum ex utriusque lateribus est. Quoniam enim sollicitudo
fuit eis qui ante nos fuerunt de curialibus et de collationibus in curiam, <et> qui
    sunt qui trahuntur ad curiam, qui autem sunt qui exuuntur, illud sancimus,
licentiam esse curialibus non solum eiusdem heredes instituere civitatis <curiales>
 (hoc quod hactenus licitum fuit), sed etiam quosdam liberos a curia si voluerint
  instituere heredes, hoc agere, sub hac videlicet definitione, ut offerat modis
    omnibus se heres vel heredes condicioni curiae defuncti. id est ex qua ille
    progressus est, et curialis sit particeps functionis, et hereditatem nullo
  impediente percipiat. Scientes enim quia haec res erit in praesenti correctio,
 quoniam nunc quidem adicitur curiae ex istis modis in pecunia utilitas, ex futuru
vero legislatione et curialis et substantia proficiet, et florebit curia corporibus
      pluribus et substantias habebit eorum:

CAPUT I.
   propterea sancimus licentiam esse eis qui curiales sunt, dum testamenta
   condent, uti heredibus sive curialibus eiusdem civitatis voluerint (hoc lege
permittente) sive quibusdam ex suo genere sive extraneis, seu curiales fuerint seu
non, in portionem non minus novem unciarum vel certe in integrum, dantibus se tamen
curiae et unitis eius corpori et explentibus inculpabiliter functiones. Hoc valente
 circa eos et circa filios et nepotes et residuos successores, non tamen secundum
 modum quem ante paululum constitutio promulgata circa eos qui se curiae offerunt
praeceperat prolem eorum qui se obtulerunt ad condicionem non trahens, sed tamquam
si a principio fuissent constituti curiales, ita et ipsis cum propria prole curiae
   uniendis et albo et corpori; neque enim quicquam differt, aut cum qui fuerit
 curialis eiusdem civitatis scribere heredem aut eum qui mox erit.

CAPUT II.
 Sed et si quis consanguineus curialis existens vel alter ab eadem condicione
   liber ad successionem curialis defuncti fuerit evocatus, tamquam eius qui non
scripserit testamentum. voluerit, autem ille dare se curiae, licere ei hoc agere et
 in actis voluntatem propriam declarare intra sex menses, et pariter curialem cum
 suis successoribus atque substantia, pariter etiam fieri et heredem, nihil omnino
ex eadem substantia expetendo occasione quartae portionis seu novem unciarum, semel
  eo qui successerit in hereditatem aut curiale existente aut mox facto et causa
 rursus ad curiam veniente. Sed et si quis donaverit res propriae facultatis, aut
multas aut omnino non minus novem unciarum, vel curiali eiusdem civitatis existenti
 vel alio cuidam, offerenti tamen et se et propriam substantiam atque prolem, sive
quae est sive quae erit, et residuam successionem curiae, cuius est qui donationem
 fecit, sancimus valere factam sub hac condicione largitatem. Omni modo enim nobis
studii dignum esse videtur, ut nullo modo substantiae curialium alienentur a curia
       illius civitatis cuius sunt curiales.

CAPUT III.
  Ut autem non ad collusionem haec feri videantur, et quidam domini effecti
 hereditatum curialium aut per donationis modum aut per testamentum (secundum quod
 praediximus) aut ab intestato differant et protrahant oblationem, et rebus quidem
frui velint oblationem autem suam non faciant, sancimus, si quidem per donationem
   (hoc quod praedictum est) dederit, non prius traditionem fieri rerum, sed hoc
 manere apud donatorem, donec is qui donationem accepit inter gesta confecta apud
iudicem provinciae gratis et citra omnem donationem secundum praedictum modum datus
fuerit curiae et mox conscriptus albo; tunc enim ei etiam res dari volumus. Quodsi
donator tradiderit res et necdum confessione facta quae accipientem societ curiae,
 etiam sic defendi quae donata sunt curiae usque ad novem uncias, in quibus omnino
      curiam vocari censemus.
 1.Quodsi ex testamento aut per vocationem legis qui non est curialis .....
 concurrere curiam et una cum defensore civitatis praeter omnem laesionem futuram
rerum defuncti et descriptionem fieri rerum, praesente etiam eo qui ad hoc vocatur,
et res tradi curiae sub facto signaculo tam defensoris quam dei amatoris episcopi.
  Et dum praedicta actio gestorum facta fuerit apud iudicem provinciae, et datus
 fuerit curiae (secundum quod frequenter dictum est) cum substantia et prole, quae
est et quae erit, tunc eum et res percipere, et esse eum dominum, secundum quod et
prior ille curialis fuit, nihil ab illo differre visum: huiusmodi gestis sine dubio
apud iudicem provinciae habitis praeter omne lucrum atque dispendium. Neque enim ad
illusionem vel ad dispendium curiae, sed ad utilitatem hanc proferimus sanctionem,
ut in perpetuum valeat augens et corporibus et pecuniis curialium facultates atque
substantias. Si vero is qui ab intestato vocatur curialis heres, non tamen existens
   et ipse curialis, noluerit adire et se dare curiae, curia quidem teneat novem
   uncias <et> tantummodo ipse dominus efficietur trium unciarum, quas ei dat et
 anterior lex vel si non fuerit curialis. Quodsi plures fuerint eiusdem gradus qui
vocantur ad curialis hereditatem, et quidam dederint se quidam recusaverint, novem
   quidem uncias accipere eum vel eos qui se dederint curiae, tres autem uncias
 residuos qui ex lege vocantur accipere heredes. Studii enim nobis est, omni modo
       novem uncias ad curialem eiusdem civitatis pervenire.

CAPUT IV.
 Sin autem defunctus fuerit quidam superstite filia, si nupta fuerit curiali
 eiusdem civitatis, dubium non est quia praeter calumniam habebit paternas res aut
in integro aut omni modo novem uncias, si forsan ad alium quendam tres uncias pater
    voluerit pervenire. Sed et si non ab initio existenti curiali nupta fuerit,
    accesserit autem quidam ad eius nuptias volens ad hoc eam accipere. ut sit
 curialis, et dare se curiae, et stabiles ei nuptiae fuerint, etiam sic habere eam
novem uncias sine calumnia occasione bonae circa curiam voluntatis et quia curialis
   offertur rebus et gubernabit eas, propter quod et omni modo mulieri dari eas
volumus. Quodsi plures fuerint filiae et quaedam ex his nuptae fuerint curialibus,
  qui aut sunt aut per oblationem fiunt, novem unciae quidem inter eas dividendae
 sunt, ad residuas autem tres unciae venient, illi autem qui eas uxores acceperint
usuri sunt rebus ipsis ad curiales causas, licet in dominio sint uxores. Propterea
 enim eis dedimus res patris, ut exinde coniuges earum impleant curiae functiones.
Quodsi contigerit deficere eam quae nupta fuerat illi qui se curiae tradiderit, si
  quidem filios masculus. de eo habuerit, apud filios erunt res, et ipsi erunt in
  curia, et nulla tergiversatione res indigebit.
   1.Quodsi feminae fuerint quae natae sunt, si et ipsae quibusdam nuptae
 fuerint aut curialibus eiusdem civitatis aut qui se ipsos dederint curiae eiusdem
  civitatis, similiter et ipsae eas habebunt sine ulla molestia, subiectae curiae
  functionibus per proprios viros. Quodsi non nuptae fuerint curialibus (eiusdem
civitatis, aut quaedam nuptae fuerint curialibus) aut qui sunt aut qui fiunt, tunc
secundum datam olim divisionem nuptae quidem curialibus novem uncias habebunt, per
 quae functiones curiae compleantur, residuas autem sufficient tres unciae. Quodsi
  neque masculi neque feminae eis erunt, quousque vir superest, habeat earum usum
   explens in eis curiae functiones. Et si quidem ad secundas venerit nuptias et
    filiorum effectus fuerit pater masculorum seu feminarum et has coniunxerit
   curialibus, rursus similiter curiae corpori servabuntur <res>. Quodsi mortuus
   fuerit <et> aut ad secundas nuptias non venerit aut filias procreans eas non
 sociaverit curialibus vel qui sunt vel qui fiunt, tunc recto ordine curia has res
 accipiet Neque enim umquam hanc partem curialium copiarum et functionum alienari
  concedimus, vel si ad plurimas redactum fuerit genus successiones, quatenus per
 omnes hac linea descendente semper curiae sive per masculos filios curialium sive
per generos dantes se curiis novem unciae salvae sint. Quam legem valere volumus in
omni deinceps tempore et in causis adhuc etiam nunc pendentibus et quae potitae non
  sunt iudiciali sententia aut amicali interventu [absolutionem].
   <Epilogus>Quae igitur visa nobis sunt et hac sacra lege declarata, tua
  excellentia custodire festinet, maxime omnium utilitatis publicae providentiam
  omnem faciens.
  Dat. kal. Aug <imp> dn. Iustiniani pp. Aug. <anno> XII. [Belisario v. c.]

=

►Sources:Auth.CI;Ep.Theod.101; Ath. 8, 5;Iul. const.XCIV.

=

###### Nov102.htm ######
###### Nov102.htm ######

* NOV. CII    DE MODERATORE ARABIAE.

 (AD 536)

=






=

     Imp. Iustinianus Aug. Iohanni pp.

<Praefatio>Multas quidem et alias administrationes provinciarum iam ad melius
  transposuimus humiles atque viles primitus existentes et ad nullam sufficientes
 utilitatem, quia vero nos eas ad maiorem constituimus ordinem, validiores omnibus
  factas et quae sic tueantur causas, ut omnia in melius sint mutata. Proconsules
 ergo nobis et praetores et moderatores et veterum horum nominum honestas inventa
     est, et auctae etiam annonae eorum et potestas omnis data, et ante omnia
  interdictum ut subiectos depopulentur et manibus plurimis adversus eos utantur.
Iureiurando quoque causam munivimus omnibus formidando, et non aliter eis tradimus
    cingula, nisi iurandum subeant ita codicillos promerentes administrationis.
   Respiciamus itaque et Araborum provinciam, causam requirentes propter quam et
    fiscalia minus idonea sunt, cum utique provincia sit uberrima, et turba nos
adeuntium circumstat et ingemiscunt omnes, alii quidem furta alii vero iniquitates
alii aliorum denuntiantes damnorum occasionem, et causam malignitatis invenimus ex
 infirmitate facta circa administrationem. Erat enim sic vilis qui civilem habebat
  administrationem, ut deserviret armorum duci et in illius iaceret voluntatibus
 salus eius, nisi famularetur administratio. Itaque et tempus iam continuum est ex
 quo etiam defecit, et ea quae civilis sunt cinguli et militaris agit, neque sibi
neque illi omnino sufficiens; occupatus namque est non ut aliquid subiectis prosit,
    sed ut ex utraque lucretur.

CAPUT I.
    Haec nos ad praesentem erexerunt voluntatem, et praesenti lege utentes
transponimus administrationem ad meliorem figuram: et largimur etiam ei moderatoris
appellationem (hoc quod etiam in Ponto fecimus), et quod spectabilium est ei damus
 <ius> administrationum, ut in nullo minor ducatu consistat, sed tueatur quidem et
 publicas exactiones cum omni vehementia, defendat autem et privatorum utilitates,
   et non cedat neque spectabili duci neque gentis iudici neque cuidam potentium
  domuum, sed neque divino patrimonio aut sacris nostris privatis aut ipsi sacrae
domui nostrae quodlibet inferre nostris collatoribus damnum, neque flectatur facile
 neque timeat, sed viriliter collatoribus praesideat, et prae omnibus quidem puras
   servet deo et nobis et legi manus: sub eodem <enim> iureiurando sub quo alias
administrationes et hanc esse volumus, deinde accipere cum codicillis et imperialia
 mandata, quae ante nos quidem legislatores et antiqua reipublicae sciebat figura,
  nos autem deficientia denuo renovavimus et ad rempublicam deduximus, ut et haec
   relegant semper et nostras custodiant iussiones. Si enim haec sequantur, non
    possunt nisi bene omnia occurrere et post legum facilitatem atque iustitiam
   circumscribere neglegentiam.

CAPUT II.
Primum itaque ei studium fiat, sicuti praediximus, fiscalium exactio, devotis
      quidem clemens paternaque consistens, indevotioribus autem vehemens et
   inremissibilis. Deinde curam habebit et populi et disciplinae eius, et ut non
     turbis et seditionibus dediti sint neque Bostreni neque alii, nec ea quae
voluptatibus dicavit antiquitas haec ad furores necesque convertant. Habebit autem
 [et] oboedientes sibi et milites secundum divina nostra mandata (nam et hoc inde
  percipitur), <et> nullius neglegat penitus utilium. Sicut enim in Ponto fecimus
 moderatorem, ita et eum isdem cinguli huius vestigiis elevamus, et est etiam ipse
 spectabilis, et similiter et quae de appellationibus et quae de aliis gubernabit.
     Et nec usque ad salaria priora statuimus sola; volumus enim eum occasione
      emolumentorum et alterius consolationis quindecim auri libras accipere,
  consiliarium autem eius cinguli duas habere libras, et eius officium duas auri
  libras. Et licet ex imperialibus mandatis, sicuti praediximus, dudum militibus
 praesit, verumtamen erit sollicitudo nobis numerorum constitutorum illic aliquos
   subdere ei qui in cingulo est, quatenus oboediant legi et eius dispositiones
   sequantur et pareant. Non autem communicabit omnino spectabilis dux nec illis
   militibus quos ei specialiter dederimus neque aliquibus privatis, nec illorum
 litibus, quando habuerint ad invicem, nec si quis privatorum sit qui convenitur,
 nec quodlibet habebit participium ad privatas causas: quoniam multum distat inter
 militarem curam et civilem gubernationem, et discreta sunt haec, sicut et patres
  nobis reipublicae ordinaverunt et statuerunt; sciente spectabili duce, quia si
miscere se praesumpserit causis civilibus, neque militaria vindicabit, sed etiam ab
   illis ablatus privatus erit et sub hac fiet administratione.

CAPUT III.
     Haec a nobis sancita sint et in administratione Araborum provinciae:
     confidimus enim voluntate dei, quia <res> crescit in melius. Nam etsi non
 pepercimus pecuniis, sed auximus ei annonas, tamen scimus, quia et qui hanc habet
     administrationem studebit talis videri circa veras publicarum functionum
exactiones, ut non damnum ex hoc, sed iustum lucrum offerat publico. Illud tamen et
   fieri et valere volumus, ut annonas spectabilis dux inde percipiat undecumque
provinciae iudex delegaverit; palam etenim est quia non cum sua efficacia respiciet
causas, si nec suas annonas exigere valuerit: sciens quia, si praeter haec aliquid
      egerit, quinque libras auri multabitur.
  Dat. IIII. idus Iun. CP. imperante domino nostro Iustiniano pp. Aug. post
       consulatum Belisarii viri clarissimi.

=

      ►Sources:Auth.XXXII;Ep. Theod.102; Ath. 4, 19; Iul. const. XCV.

=

###### Nov103.htm ######
###### Nov103.htm ######

* NOV. CIII  DE PROCONSULE PALAESTINAE.

 (AD 536)










     Idem Aug. Iohanni pp.

<Praefatio> Iam quidem et alios gentium praesidatus maiores constituimus
humiles primitus existentes et agere nihil validissimum potentes, et tam spectabiles
statuimus quam etiam eis annonas adiecimus consiliariisque et officio, et alia omnia
 largiti sumus, et appellationes audire dedimus, et proconsulum quidem adornavimus
    honore, eorum autem qui comites vocantur, et alias praetorum et moderatorum
  administrationes, et semper aliquid invenientes clarum nostrae reipublicae novum
     dedimus florem. In animum quoque nostrum venit et Caesariensium metropolis
 Palaestinae praesidens primae, quam oportebat et ante alias maiore honore frui, eo
quod et pridem proconsul eam habuit, et praeerat ei quaedam talis administratio, et
cum esset nobilior, in minore ratione mutata est, cum una prius quidem tota fuisset
 Palaestina, in tres vero divisa partes, et neque proconsularitas ei mansisset, sed
   in hac administratione quae ordinaria nuncupatur deposita est; cum utique sit
antiqua et semper nobilis, secundum se quam Strato collocavit primus, qui ex Hellade
 surgens factus est eius aedificator, et dum Vespasianus divae memoriae imperatorum
probatissimus, Titi pater divae memoriae (quod ei etiam solum sufficiebat ad gloriam
  universam) ad Caesariensium eam vocabulum nominasset, cum prius Stratonis turris
 appellaretur, hunc ei donavit honorem, eo quod in ea sub Iudaicis victoriis inter
    imperatores adscriptus est.
 1.Videmus autem eam provinciae praesidere maiori atque mirabili, compendium
maxime plurimum nostrae praebentem reipublicae tributorum magnitudine et devotionis
 excellentia, et praestantem civitates nobiles et cives alentem bonos et doctrinis
plenos et inter sacerdotes probatissimos, et quod omnium praecipuum est, quia in ea
  universorum creator dominus noster Iesus Christus, dei verbum et totius hominum
   generis salus, in terra apparuit et dignatus est facere sua quae nostra sunt.

CAPUT I.
 Hanc igitur quomodo non honorabimus, et vehemus eam ad proconsularitatis eius
figuram, et dabimus ei qui hanc administrationem habet proconsularem esse et vocari?
 quod agimus per hanc sacram pragmaticam formam, vocari autem eam specialem volumus
Caesariensium legem: proconsulem vero efficimus eum qui cingulum habet, et damus ei
   ut inter spectabiles adscribatur et habeat ea quaecumque propria eiusmodi sunt
 administrationis, et audiat appellationum causas usque ad X libras auri ex utraque
      Palaestina in eum deferendas, validamque semper existere, quo et nostras
 praeceptiones possit melius et validius adimplere. Utatur autem nobili et antiqua
 toga (dicimus autem purpurea stola) sacris mensibus eam circumamictus, fulgeatque
tanto honore et civitatibus praesit tantisque militibus, et quicquid utile est fisco
et nostris collatoribus agat. Pro annonarum vero occasione XX duas libras auri damus
ei, ut sibi et suo consiliario et oboedienti sibi officio haec dividat secundum quem
ipse voluerit modum, et haec ad nos annuntiet, ut ex sacra pragmatica forma etiam in
   his divisionem nos confirmemus. Non enim patimur et ipsum et assessorem adhuc
 antiquam vilitatem annonarum respicientes accipere, et eius officium sine solacio
  existere, cum in tantis illationibus laborem periculumque sustineat: quatenus et
    devote ministret ei et publicas exigat functiones et abstineat acceptionibus
     iniustis.

CAPUT II.
     Communicabit autem in nullo civilibus causis et fiscalium tributorum
    exactionibus per tempora spectabilis locorum dux, sed ipse omnem privatam et
 publicam, sicuti dictum est, causam discernet, et praecipue omnium providebit, ne
desit fiscalium illatio et ut puris utatur manibus - quod Stephanus spectabilis, qui
nunc primus eius factus est, et dudum servans approbatus est et rursus hoc agere eum
 per ea quae praecesserunt confidimus -; maxime vero omnium cogitabit pro civitatum
      disciplina, <et> ut nulla sit civitatibus publica turba. Nam et hoc eius
   administrationis proprium est, qui dum suscepisset tumultuantem provinciam ex
 occasionibus aliis et maxime ex diversitate religionum, pacificam demonstravit et
omni tumultu liberatam. Quod etiam rursus eum facere praecepimus, et si quando tale
 aliquid fiat, et ad secundam venire Palaestinam et sedare quod turbatur, et nihil
  permittere in ea agi difficile, et maxime in illa, quoniam videmus plurimos ibi
     emergere tumultus et non parvi horum consistunt effectus.

CAPUT III.
   Si autem opus fuerit et militibus residentibus in provincia, etiam hos ei
   praebebimus ex numero quem nos statuimus fortissimo militari, et ad civitatum
   ornatum et disciplinam in agris habitantium et ad fiscalium exactionem: divina
 pragmatica forma, quae super his ei data est dudum, rata et nunc manente, quae non
vult neque spectabilem ducem neque gloriosissimum magistrum militum licentiam habere
trahere observantes ei milites, ne ulla ex hoc fiat civitatibus turba: quod numquam
    agitur gubernante quidem eo civilem administrationem, providente vero etiam
collatorum disciplinae, et a militibus habente solacium, et quod sine ornamento est
  tam inter ipsos milites quam inter alios per illos corripiente.
 1.Erunt autem discreti omnibus spectabilis locorum dux et proconsulis habens
cingulum. Et ille quidem praeerit militibus et limitaneis et foederatis et quicquid
 in provincia armatum omnino est, exceptis qui deputati sunt proconsuli militibus,
  ille vero pro civilibus personis atque negotiis et observantibus sibi militibus
 habebit providentiam et cautelam. Publicorum tamen tributorum causa vel seditionis
publicae nullus excipietur omnino spectabilis proconsulis iurisdictione, sed omnium
praesidebit, omnibus iubebit, et nullus resultabit dispositionibus eius nec habebit
   occasionem ullam aut publicum fraudare aut populos laedere publicae seditionis
  auctor, neque utetur nec cingulo nec dignitate nec sacerdotio nec alio quolibet
 dignitatis privilegio, sed semet ipsum abripiet solummodo noxiis si innoxius sit.
    2.Haec igitur damus, sicuti praediximus, administrationi, et custodire
    perpetue per hanc sacram pragmaticam volumus legem. Sed et tuam celsitudinem
     custodire eam perpetue sancimus et secundum scriptum modum particularibus
     dispositionibus tribunalium tuorum, et agnoscere omnes in reliquum tempus
   Palaestinos, quia rursus eis proconsularitatis redditum est ius, et qui primae
     Palaestinae praesidet proconsul est eis sicut <prius, et> priori liberatus
       supercilio nunc in maiori erit honore debito civitati.
   <Epilogus>Quae igitur placuerunt nobis et per hanc sacram pragmaticam et
  propriam declarata sunt legem, tua celsitudo operi effectuique tradere festinet.
      Dat. kal. Iul. Constantinopoli pc. Belisarii v. c.



     ►Sources:Auth.XXXIII;Ep. Theod. 103; Ath. 4, 20; Iul. const. XCVI.



###### Nov104.htm ######
###### Nov104.htm ######
* NOV. CIV   <DE PRAETORE SICILIAE.>.

 (AD 537)

=






=

    Idem Aug. Triboniano quaestori sacri palatii.
Tua cognoscit sublimitas utpote operi quaestorio praeposita et nostri consilii
    particeps constituta, quod Siciliae provinciae secundum instar antiquitatis
 praetorem praefecimus, eius ut gubernatione omnia privata peragantur et militares
  expensae procurentur. Nam publicas eiusdem insulae functiones sub iurisdictione
 viri excellentissimi comitis sacri patrimonii per Italiam esse antiqua consuetudo
      tradidit, cuius auctoritate tam exactio quam illatio earum procederet.
1.Sed quia lites in tanta provincia moveri necesse est, volumus ut, si quando
   appellatum fuerit a praetore vel a duce vel ab aliquo iudice eiusdem insulae,
  appellationes omnes ad tuum fastigium tuamque sedem remittantur, et ipse merita
 earum more consultationis discutias et ad nostram referas scientiam, quatenus tua
nobis cognita dispositione ex nostra auctoritate lis dirimatur, neque ad anteriorem
  Romam neque ad alium iudicem huius regiae civitatis eatur, sed ipse vice sacri
       cognitoris audias et litem dirimas.
 2.Et non solum haec tuam iurisdictionem respicere decernimus, sed etiam si
 quid aliud civile ordinatur quod confirmatione indigeat, id est pro defensoribus
vel patribus civitatum decretum, [nam] id quoque ad tuam sedem remitti, ut per tuam
 sententiam nostramque auctoritatem roboretur: quia semper Sicilia quasi peculiare
   aliquid commodum imperatoribus accessit, et oportet res civiles, cum aliquam
   habuerint dubitationem, nostri quaestoris iudicio dirimi, quod accipere a tua
sublimitate censemus, quam nos proveximus, quam legitimo operi praeposuimus, cuius
    opere atque industria omnis legum ambiguitas, omnis latitudo in praesentem
   concordiam et pulchram brevitatem pervenit.
    3.Quae igitur per hanc divinam legem nostra decrevit aeternitas, tua
   sublimitas sciens praeceptionibus suis admoneat Sicilienses iudices, quatenus
 sciant, cui debeant causas appellatione suspensas referre, ut per tuas tuorumque
   successorum suggestiones omnia nobis manifestentur et videamur per semetipsos
  easdem causas peragere. Esse enim non indignum putavimus, <ut> Siciliam nostrum
   quodammodo peculium constitutum nostrorum particeps consiliorum quaestor sub
   iurisdictione sua suscipiat.
 <Dat. ..... Dec. imp. dn. Iustiniani pp. Aug. anno XI. p. c. Belisarii v. c.
     anno II.>

=

     ►Source:Auth. LXIII.

=

###### Nov105.htm ######
###### Nov105.htm ######

* NOV. CV        DE CONSULIBUS.

 (AD 536)










 Idem Aug. Stratigio comiti sacrarum largitionum.

<Praefatio>Consulatus nomen et causa priscis quidem Romanis adversus hostium
     adinventum est utilitatem, et in decretis, quae eis in ordinatione communis dabat
  reipublicae figura, sortiebantur repente provincias in quibus Romani bellum habebant, et
secundum has sortiebantur fasces; sequens vero tempus in imperatorum piissimorum transponens
  bellandi et pacificandi potestatem ad largitatem solam causam consulibus mutavit et hanc
   temperatam et ordinatam mensuramque non excedentem. Paulatim vero quidam ita sumptuose
   causam aggressi sunt, ut suam quidem ederent magnanimitatem, non tamen cogitarent quia
 exemplum aliud non haberent. Non enim ad plurimos venit substantiae magnitudo transcendens
etiam magnificentiam animae, non mensura rei sed propria magnitudine proveniens. Quia igitur
 videmus periclitari consulum nomen, quod ex temporibus ita prolixis et ad millesimum prope
   annum veniens cum Romanorum republica pullulavit, propterea credidimus oportere causam
comprehendere, et inmensitatem eius recidentes ad beneplacitas consulares statuere expensas,
  quatenus continua sit Romanis, omnibus autem bonis viris existat accessibilis quoscumque
 huiusmodi nos dignos esse honore decreverimus. Cuncta siquidem perscrutantes perspeximus,
  quantum esse conveniat quod datur. A Marciano itaque imperatorum eximio scripta lex est,
quae volebat non spargere pecunias consules, et ipsa ei constitutionum prima fuit. Igitur et
   post praedictam constitutionem invenimus, quoniam quidam hanc sequentes nihil spargere
    populo passi sunt, alii autem et ultra legem agere hoc petentes et promerentes quae
  petiverunt deinde ad sui animi respicientes mensuram circa aspersionem largitatem ultra
    terminum celebrarunt, uni quidam vero medium bene eligentes mediocribus pro plurimis
 contenti fuerunt. <Et> quoniam etiam nos praecedentibus quod medium est optimum visum est
  esse tamquam ex utroque summis periclitantibus mox ad inmensitatem procedere, propterea
 aestimavimus et nos de hoc definire quod decet, ut nihil nec inmensum nec inordinatum sit
     neque nostrorum temporum indignum.

CAPUT I.
   Quantacumque ergo competens est dari ab eo qui a nobis eligitur per annum consule
    occasione sportularum omnium et distributionum et expensarum, haec omnia componentes
scriptione huic nostrae interponi sacrae iussimus legi: in legis enim hoc ponimus schemate,
  ut transcendenti etiam poena quaedam inferatur competens. Reditus autem eorum imminutos
  omnes esse volumus. Si enim hoc adinventum est ut spectacula ad animi voluptatem agantur
populo, haec autem a nobis determinantur in circensibus et bestiarum spectaculis et thymelae
delectatione, nullo horum noster privabitur populus. Sed erit quidem ei processus primus quo
   suscipit consulatum et huius possidet codicillos, kalendis Ianuariis. Post illum vero
 secundum agit spectaculum certantium equorum, quam mappam ..... semel exhibendum; et post
illud quod dicitur totius diei, ubi et multa delectatione complebit populum hoc quod vocatur
pancarpon [Latine silva] conspectum, et cum bestiis pugnantes homines et vincentes audacia,
insuper et interemptae bestiae. Quintum quoque faciet processum qui ad theatrum ducit, quem
    pornas vocant, ubi in scena ridiculorum est locus tragoedis et thymelicis choris, et
   spectaculis universis atque auditibus apertum est theatrum. Rursus quidem spectaculum
equorum certantium edit seu quae vocatur mappa, sextum agens hunc conventum. Ex hoc deponit
  annalem hunc honorem, in depositione agens sollemnem editionem. Et ita septem noctium et
  processuum complebitur cursus nullam specierum antiquitus statutarum derelinquens. Unam
siquidem aliam adinvenire mappam duoque continuare quae vocantur theatrum amphitheatrum, et
non priori horum contentos esse, palam est quia nihil novi ultra id quod prius agitur habet.
  Sufficere itaque rite causa putabitur, et singulae dantur clare et non in tantum, ut iam
    populo etiam odibile sit: in his enim quae raro fiunt miraculum est. Haec itaque de
 consularibus a nobis scripta et determinata sunt expensis.

CAPUT II.
  Si autem etiam uxorem consul habeat, definita est a nobis et circa illam expensarum
 mensura: decet enim frui eas et coniugis claritate. Si vero non copulatus <sit> uxori, his
sat est, nisi mater eius consistat iam consulatus digna et prius honorata, et velit eam una
   frui secum schemate. Et hoc in sola matre praebemus, alia vero non decorabitur mulier
penitus praeter coniugem et matrem, illae quidem omnibus modis, quoniam uxores concoruscant
radiis maritorum hoc lege dante, matres vero, si consul hoc voluerit; nam neque filia neque
soror forte, non uxor filii, et multo magis si nec pertinens ad genus sit: hoc enim et pure
    illicitum existebat.
1.Spargere autem in septem his processionibus populo consulem melius nos designavimus,
sicut Marciani divae memoriae constitutio dicit. Illa quidem abnegavit omnino munificentiam,
 nos autem corrigimus eam, causam voluntate eius qui consulatus habet honorem disponentes.
 Sive enim nihil voluerit spargere, non cogimus, sive rursus venire <ad> hoc voluerit et ex
argento muneribus honorare populum, nec hoc interdicimus. Non tamen aurum spargere sinimus,
non minoris alicuius, non maioris omnino, non medii characteris aut ponderis, sed argentum,
  sicuti praediximus, solum. Aurum enim spargere revolvatur imperio, cui soli etiam aurum
 contemnere praestat fortunae fastigium; argentum vero, quod mox post aurum pretiosissimum
 fiet et aliis consulibus largitas decens. Hoc sinimus eos spargere <in his> quae vocantur
  miliarisia et in melis et in caucis et quadriangulis et talibus. Quanto enim minora sunt
   quae sparguntur, tanto plures suscipientes erunt. Sitque rei mensura dantis virtus et
  voluntas sive nihil aut mediocre aut transcendens populo erogandi. Hoc enim in consulatu
definimus, neque invitos spargere cogentes neque volentes prohibentes. Sed de argento quidem
    spargendo ita a nobis sancitum sit; et si omnino ad hoc accesserit, licentiam habeat
   distribuendi argenti munificentiam in suis processionibus, sicut ipse recte se habere
    putaverit, solo prohibito aurum omnino iaculari, quod imperatori tantum tributum est
contingere.
  2.Aliorum autem quae a nobis decreta sunt et conscripta, in descriptione quae hac
 continetur lege transcendi aliquid omnino aut addi nos nullo permittimus modo. Quod itaque
    infinitum est (dicimus autem spargere), in dantis ponimus voluntate, omnino propriae
 potestatis hoc eius qui dat facientes, quod vero a nobis definitum est semel et ordinatum,
 transcendi haec nostra lex prohibet. Sed si quis praesumpserit quod definitum est egredi,
centum librarum auri persolvet poenam, utpote nostra praevaricatus praecepta et omnem huius
legis corrumpens quantum in se intentionem. Si enim pro hac tantummodo posita est occasione,
  ne dandorum inmensitate consulatus desint, et propterea nos superfluas illas dationes et
expensas adbreviavimus et in populum effusas processiones et spectacula ad bene se habentem
    deduximus mensuram, rite aliquid decentius de numeris considerantes, id est spargere
 argentum aut neque quicquam dare eorundem consulum dimittentes voluntatibus, ut nobis sint
amplius et semper ex suo vocabulo tempus adornent: qui quod dispositum est transcendit, rite
utpote nostram praevaricatus legem dignus est poena. Sic enim nobis erunt iugiter consules,
causae inmensitatem non formidantes nec tamquam certissimum periculum consulatum refugientes
   et aversantes. Et propterea sancimus legem sub firmitate servari hanc.
3.Nullus igitur eam egredi praesumat, nec si vehementer idoneus sit, nec si nostrorum
 sit iudicum, nec si maximae curiae aut nullae administrationi praesit. Haec enim omnia nos
  considerantes omnibus proposuimus super dationibus aequalitatem, nulli penitus licentiam
   dantes exire mensuram quae hac continetur lege, nisi in solo argento in processionibus
 spargendo aut neque hoc faciendo, quod in eorundem consulum posuimus, sicut saepe diximus,
  voluntatibus. Ipsis quoque qui haec accipere consueverunt maximae gratiae in hac nostra
    repositae sint lege. Si enim periculum erat deficientibus consulibus neque quicquam
  accipere, nunc autem accipient mediocriter, multam habebunt rite huic legi gratiam, quod
    sufficiat pro nihilo auferentes. Et hoc enim ipsum non permittere nos gloriosissimis
  consulibus aut aurum spargere aut vasa maiora, sed in miliarensiis et melis et caucis et
   quadriangulis mediocribus et huiusmodi facere dationem, sanctio ad humanitatem a nobis
     adinventa est et populo medelam praebens. Si enim hoc egerint qui consularem edent
     munificentiam et [in] his solis concilient populares, nequaquam de maximis lucris
  decertantes seditiones exercent ad invicem et venient usque ad alternas plagas, quas per
 fustes et gladios et lapides egerunt frequenter, rem omnino nobis odibilem. Videbamus enim
 eos contendentes quidem et malis innumeris implentes alterutros occasione sparsorum et ab
      eis abreptorum, domi vero deferentes omnino nihil, sed ea die in ebrietatibus et
   potationibus omnia expendentes; si vero forsan spe lucri maioris etiam praeexpendisse
  contigit, postea vero aut nihil aut minus excipiat, etiam damnum et debitum habebit, et
     plagis et vulneribus et ex hoc malis incurrere cogitur. Si autem mediocre sit quod
spargitur, nec vehementer contendent nec quaestus expectantes abundantiam vulnera et plagas
alterutris ultra mensuram dabunt. Ideoque communem providentiam introducimus ex hac lege et
communi reipublicae figurae, quatenus tempus habeat post imperium et consulis iugem memoriam
  atque vocabulum in gloriosissimis nostris iudicibus et qui ex maxima curia sunt, eo quod
 honorare nobis placet dignos non expendentes inmense; <et> decentem damus consolationem et
nostro populo et aliis omnibus licet desperantibus iam causam, propterea quod superfluum est
auferentes, ut consulatum inmortalem reipublicae statuamus.
4.Subiaceat igitur, sicuti praediximus, nostra dispositio huic legi, cuius exemplaria
  recondentur in foro tuae celsitudinis cum hac lege, quam apud eam direximus. Per tempora
tamen gloriosissimos consules sancimus ex solo tuo foro exemplar descriptionis accipere huic
   subditae legi, ut secundum eam omnia dentur. Descriptionem namque ideo a sede tua dari
   volumus, ut nec ipsis liceat praevaricari nec his qui vocantur breviatores adulterari
aliquid horum quae a nobis disposita sunt, sed periculo custodientium hanc descriptionem in
 foro tuae gloriae dari exemplar eius cum subscriptione cingulum habentis hoc cui nunc ipse
praesides, ut per omnia inadulterata maneant quae a nobis disposita sunt. Difficultatem vero
 nullus habebit horum qui ad consulatus veniunt honorem, si mediocrem ita faciens expensam
  nomen tempori fiet. Etenim omne quicquid hactenus consulatus habentes honorem et ex foro
      tuae celsitudinis et ex gloriosissimis nostris praefectis aut etiam aliunde per
 munificentiam nostram percipiebant, et nunc eis dabimus, ab eis quidem faciendas expensas
     adbreviantes, a nobis autem largitatem non minorantes. Omnibus enim a nobis dictis
imperatoris excipiatur fortuna, cui et ipsas deus leges subiecit, legem animatam eum mittens
 hominibus: eo quod imperatori quidem iugis indesinens <est> consulatus omnibus civitatibus
    et populis gentibusque in singulis quae placent distribuenti, advenit autem cum ipse
       annuerit trabea, ideoque et imperii consulatus per omnia sit sequens sceptra.
   <Epilogus>Tua igitur celsitudo hanc nostram suscipiens legem perpetue eam in sua
      manere fortitudine procuret secundum omnem quae in ea continetur virtutem. Legi.
 Scripta a pari Iohanni pp. Orientis.
 Scripta a pari Longino praefecto felicissimae urbis.
Dat. V. kal. Ian. CP. pc. Belisarii vc.



   ►Sources:Auth.XXXIV;Coll.IV, tit.3;Ep. Theod.105; Ath. 22, 1; Iul. const.
XCVIII.



###### Nov106.htm ######
###### Nov106.htm ######

* NOV. CVI    DE USURIS NAUTICIS.

       (AD540)

=






=

   Idem Aug. Iohanni pp. Orientis.

<Praefatio>Nuntium audivimus a tua celsitudine, cui occasionem nos ipsi praebuimus.
Docuisti enim Petrum et Eulogium supplicasse sacrae nostrae potestati et per se explanasse
 dicentes, quia consueverunt naucleris seu negotiatoribus mutuare aurum et maxime in mari
   negotia facientibus, et hanc habere vitae occasionem (ipsa vero marina credita vocare
 nostra consuevit lex traiecticia), et metuere eos utpote dubitationibus hinc eis exortis;
 oportere propterea fieri manifestum, quae valeat super his consuetudo, ut et sacra nostra
   in hoc procederet iussio quae consuetudinem ad certissimam duceret formam. Itaque nos
delegasse tibi dubitationis naturam cognoscere et hanc ad nos deducere, quatenus manifesta
  nobis facta quod videretur lege comprehenderetur perpetua; tuamque gloriam haec a nobis
   agere iussam convocasse naucleros quibus haec mutua curae sunt, et interrogasse, quae
   aliquando antiqua consuetudo fuit; illos autem et iusiurandum adicientes testimonium
  perhibuisse, modos esse varios talium mutuorum, et si quidem placuerit creditoribus, in
 singulis solidis pecuniarum quas dederint unum tritici modium aut hordei imponere, neque
 mercedem publicis praebere pro eo teloneariis, sed quantum ad ipsos sine teloneo navigare
naves, et hunc habere fructum earum quas crediderunt pecuniarum, et insuper etiam per decem
 aureos unum percipere solum pro usuris, in ipsos autem creditores respicere ex eventibus
 periculum. Si vero non sumant hanc viam creditores, octavam partem percipere pro singulis
     solidis nomine usurarum non in tempus aliquod certum numerandam, sed donec naves
revertantur salvae. Secundum hoc autem schema contingit forsan et in annum extendi tempus,
si tantum foris moretur navis ut et annum aut terminos sumat aut etiam transcendat, citius
    autem ea remeante tempus in unum solum aut duos trahi menses, et ex tribus siliquis
 utilitatem habere, vel si ita breve sit tempus vel si apud alterum extra debitorem maneat
  debitum. Hoc idem valere aliam rursus negotiatoribus profectionem assumentibus, et per
  unumquodque onus definiri schema secundum quod competat mutuum aut manere aut permutari
secundum pactum quod ob hoc convenerit partibus. Si tamen post reversionem navis salvae et
 nequaquam navigare propter tempus valentis revertantur, viginti et solum dierum indutias
 dari a creditoribus debitoribus, et nihil pro debitis usurarum causa exigere, donec vendi
  contingat onus; parcentes apud alium esse debitum non reddendum, duas partes centesimae
  dominis pecuniarum dare usuras, et mutare mox mutuum et in terrenum transponere modum,
     nequaquam maritimis periculis creditorem molestantibus. Et haec omnes dixisse cum
 iureiurando perhibentes testimonium. Quae ad nos nuntiasti, ut nos sanciremus quod nobis
     videretur, et super his dicebas haec nostrae nuntiata potestati.

CAPUT I.
Nos igitur et ipsa legentes gesta et causam edocti sancimus secundum quod testatum est
coram tua celsitudine ita nunc et deinceps in omne tempus tenere, eo quod neque iam positis
    repugnant legibus, ut oporteat nunc et de cetero secundum quandam propriam legem in
   nauclericis aut negotiatoriis super talium causarum haec servari litibus, et secundum
  dictum modum praedictarum pactionum ita fieri etiam eventus et alia omnia quaecumque in
prioribus testata sunt apud sedem tuam, unde secundum propriam legem teneant in nauclericis
 aut negotiatoriis. Quod enim longis ita servatum est temporibus et tenuit immutabiliter,
sicut testimonia apud tuam gloriam definierunt, quomodo non est iustum et in aliis omnibus
valere quae postea erunt, et esse hanc eis rerum transactionem ex propria lege valentem et
 altera quadam dispositione non egentem, sed in nauclericis seu negotiatoriis occasionibus
 in omne tempus valentem, utpote generalem existentem legislationem et in nauclericis seu
negotiatoriis contractibus expositam, et quae debet etiam pars fieri iam a nobis positarum
      legum, et iudicantes ad hanc respicientes proferre sententias.
   <Epilogus>Quae igitur placuerunt nobis tua celsitudo iugiter servare festinet.
  Dat. V. id. Sept. CP. imp. <dn. Iustiniani Aug.> anno <XIV>> Iustino <v.c.> cons.

=

 ►Sources:Auth.CXXIX;Coll.IX, tit.11;Ep.Theod.106; Ath. 17, 1;Iul. const.XCIX.

=

###### Nov107.htm ######
###### Nov107.htm ######

* NOV. CVII     DE TESTAMENTIS INPERFECTIS A PARENTIBUS IN FILIOS FACTIS,

     ET DE DIVISIONE RERUM A FILIIS CORAM PARENTE DE EIUS FACULTATIBUS FACTA

 ET SUBSCRIPTA.

 (AD541)










Idem Aug. Basso magnificentissimo comiti domesticorum obtinenti locum Iohannis
  gloriosissimi praefecti sacrorum praetoriorum per Orientem.

<Praefatio>A Constantino divae memoriae lex scripta est per antiquae coniecturae
simplicitatem, porro causarum varietas et natura eas frequenter mutans egere leges illas
 emendatione nostra praeparavit. Dicit itaque lex oportere morientium voluntates, quando
   sunt parentes, omnibus modis inter filios tenere, et tantum eos erubescit parentes
     existentes, quia eis et claram rerum concedit significationem, dicens et si non
     manifestae sunt eorum dispositiones, aperiuntur autem ex quibusdam indiciis et
   coniecturis et qualibet scriptura, et sic eas valere: et hoc in suis et emancipatis
  filiis ait; insuper et Theodosii decernit, non in patribus solum haec disponens, sed
   etiam in matribus et ascendentibus utriusque naturae. Hanc adprehendentes licentiam
homines in tantum egressi sunt obscuritatem, ut divinantibus magis quam interpretantibus
haec egerent: itaque neque personas scribentes neque rerum dicentes notitias et forte nec
    quantitatem tamen dignantur coniecturis et verisimilium rationi talia permittere.

CAPUT I.
  Nos igitur omnia clara et aperta consistere volentes (quid enim sic proprium est
    legum sicut claritas, maxime super defunctorum dispositionibus?) volumus: si quis
   litteras sciens inter filios suos voluerit facere dispositionem, primum quidem eius
praescribere tempus, deinde quoque filiorum nomina propria manu, ad haec uncias in quibus
    scripsit eos heredes, non signis numerorum significandas, sed per totas litteras
 declarandas, ut undique clarae et indubitatae consistant. Si vero etiam rerum voluerit
    facere divisionem aut quibusdam rebus certis aut omnes aut quasdam institutionum
   statuere, et harum inscribat [et] significationes, ut eius litteras omnia declarata
   nullam ulterius contentionem filiis derelinquant. Si tamen aut uxori aut extraneis
 aliquibus personis voluerit relinquere legata aut fideicommissa aut libertates, et haec
 propria scripta manu dictaque a testatoribus coram testibus, quoniam omnia consequenter
 in dispositione posita ipsi et scripserunt et volunt valere, sint firma, nihil minuenda
eo quod videantur in carta scripta reliquam observationem testamentorum non suscipientia,
sed hoc solum inmutetur, quod eius manus et lingua habet omnem virtutem cartae praebitam.

CAPUT II.
 Et si quidem usque ad mortem maneat hoc schema, nullus postea deducet testes, quia
 voluit forte talem voluntatem mutare aut convertere aut aliquid tale facere, cui licuit
     rumpere quod factum est, et aliam facere voluntatem declarantem perfectam eius
   sententiam, quam competit valere. Hoc enim concedimus ei agere, hoc ipsum expressim
 significantem sub praesentia testium septem, quia etsi fecit quandam talem voluntatem,
    non tamen valere eam ulterius vult, sed rursus vult aliam facere. Et hanc aut in
testamento perfecto faciat omnia testamentorum habente signa, aut in non scripta perfecta
 voluntate videri eum defunctum esse, prioribus infirmis factis ex secunda eius secundum
   perfectum testamentum aut voluntatem dispositione.

CAPUT III.
Quia vero novimus aliquos divisiones facientes inter proprios filios et praeparantes
eos his subscribere, et hoc schema suscepimus. Si quis enim dividit proprias res et ipsos
filios evocans faciat subscribere divisionibus ipsis, et ratas eas iudicare, et profiteri
haec secundum hunc habere modum, sit et hoc firmum in huiusmodi rerum divisione secundum
   nostram constitutionem quam ob hoc posuimus: quam in omnibus quae in ea continentur
 firmam esse et per hanc legem sancimus. Si autem et in divisione ipse subscripserit et
clara omnia per subscriptionem suam fecerit, sit et hoc ratum, quoniam et hoc iam nostra
    legislatione continetur. Palam vero est quia in talibus casibus haec lex valebit,
  quoscumque postea moveri contigerit.
<Epilogus>Quae igitur placuerunt nobis et per hanc sacram declarata sunt legem, tua
 gloria cognoscens omnibus faciat manifesta, ut nullum lateat quae recte et providenter
   pro nostris subiectis sancita sunt.
   Dat. kal. Feb. <CP. imp> dn. Iustiniani pp. Aug. anno XIIII. Basilio vc. cons.



  ►Sources:Auth.CII;Coll.VIII, tit.3;Ep.Theod.107; Ath. 9, 8;Iul. const.C.



###### Nov108.htm ######
###### Nov108.htm ######

* NOV. CVIII  DE RESTITUTIONIBUS.

      (AD541)










   Idem Aug. Basso v. m. comiti domesticorum et locum habenti Iohannis pp. per Orientem.

<Praefatio> Negotium audivimus pro testamento dubitato, quod etiam interpretari
iustum existimavimus et lege comprehendere certissima, hoc quod nostrae consuetudinis est
in negotiis motis ex legibus optimis accipere occasiones.
1.Filios enim quidam suos instituens heredes, deinde etiam alterutris eos filiis non
   extantibus substituere volens iussit, si contigerit aliquem eius filiorum et heredum
futurum sine filiis humanam solvere vitam, post exceptionem horum quae ex lege debentur ei
ex eis quae ab eo relinquebantur ei rebus reliquas omnes res et iura, quaecumque apud eum
 in tempore mortis invenirentur, venire et restitui ex his superstiti, aut eius filiis si
   ipse moreretur, omni cessante inter eos propter memoratam substitutionem cautione et
 fideiussione. In his eo moriente et uno quidem eius filiorum et heredum filios habente,
 alio vero manente sine filiis, prohibet eum qui sine filiis est is qui filios habet uti
rebus utpote eas deterentem, at ille utens verbis testamenti, quia quicquid inveniretur in
  tempore mortis apud eum, hoc eum restituere iussit, secundum hoc vult schema licentiam
   habere uti rebus sicut voluerit, nulla prohibitione de earum gubernatione illata ei.
     2.Nos igitur sumentes ex hoc occasionem aestimavimus oportere et antiquam
 indefinitionem et deinceps discretionem hanc quidem definire hanc autem puram hominibus
reponere, et propterea lege causam comprehendere, ut discant homines omnem legis ordinem,
      cum quo competit talia et discere et iudicare. Novimus igitur apud Papinianum
sapientissimum dictum in nono decimo eius Quaestionum, ubi permittit alienationes in tali
  casu, illud solum velut ex studio in aenigmate proponens, ut tunc oporteret prohiberi
     alienationes, cum ad solvendum fideicommissum ex studio qui hoc oneratus est ad
    alienationem venit. Et tamquam philosophatus inter imperatores Marcus tali quodam
       proposito casu viri boni arbitratum videri inesse talibus verbis disposuit.

CAPUT I.
     Nobis ergo recte visum est habere ita disponere legislationem, ut si quidem
   universaliter aliquis dicat restitutionem fideicommissi, haec tenere quae in talibus
 decreta sunt et a nobis iam sancita; sin vero tale sit fideicommissum quale subiacet, et
ea quae inveniuntur seu remanent in tempore mortis testator submittet sola fideicommisso,
tunc indefinite dictum prioribus sub quadam legitima deducere divisione et ordine. Si quis
  enim haec aut etiam aliquid tale aliud dixerit, sancimus usque ad Falcidiam solum suae
institutionis necessitatem habere servare eum qui oneratus est fideicommissi restitutione,
   et non posse aliquid penitus ex illa minuere, sufficiens existens, si heredi quidem
supersint tres partes, illi autem quartae solius relinquatur ratio. Non enim concedimus ei
 qui gravatus est etiam donationibus uti aliquibus, et forsan ex studio (quod Papinianus
     dicebat &quot;intervertendi fideicommissi causa&quot;), ut etiam quarta minuatur
   institutionis eius, sed hoc omnino relinquere fideicommissum, aliis omnibus in eius
 positis potestate, et licentiam habere eum his sicut voluerit uti, quemadmodum perfectis
dominis competit. Si vero et ipsam quartam is qui gravatus est contingat, necessarium est
   perscrutari causam secundum quam hoc egit. Et si quidem aut dotem voluerit dare aut
  sponsaliciam largitatem, aliam non habens substantiam, oportet ei hoc permitti agere,
  secundum hoc videlicet quod nostra continetur iam lege, in quo ei omnino non negavimus
talem diminutionem. Si vero et in captivorum redemptionem (hanc enim excipimus et dicamus
    deo causam), et hoc licentiam eum habere facere, et minuere etiam quartam pietatis
      ratione, quod omnium nobis pretiosius videtur.

CAPUT II.
 Si vero contigerit neque ipsum habere ex aliquibus causis unde faciat expensas, ex
tali restitutione etiam has facere damus ei licentiam: hoc quod et testator permisit, quod
relinqueretur omnino hoc volens ad restitutionem trabi, et quasi aliquis dicat ex hoc quod
  remaneret ei restitutionem fieri. Si autem nulla talis subiacet occasio, necessitatem
 habere omnino quartam partem propriae institutionis servare et tali restitutioni donare.
Si tamen aliquid expenderit habens unde supplementum faciat, ex illo suppleri quartam, et
  per nullam causam hanc minui. Si vero contigerit quartam et non habet ad supplementum
  aliam substantiam, tunc damus et contra emptores aut aliter accipientes res in rem et
hypothecas ex auctoritate huius legis, ut liceat complere sibi fideicommissarium ex rerum
 vindicatione: hoc quod in legatis iam dedimus et ex constitutione in rem eis donantes et
 fideicommissi persecutionem. Unde et cautionem fideicommissariis dabit non minus quartam
  servare, nisi et ipsam testator, sicut in pronuntiato nobis facto, prohibuit. Cum enim
 ipse testator omnem non fideiussionem solum, sed etiam cautionem relaxaverit, nos aliter
     disponere non est morientis conicere voluntatem.
 <Epilogus>Haec igitur sit causis decisio, ipsi quae praebuit quaestionem et aliis
 omnibus in quibus pendere contigerit casus, testamentorum quidem factorum et testatorum
  quippe defunctorum, nondum autem tali locum accipiente fideicommisso, sed adhuc eo qui
gravatus est superstite. Et haec dicimus non in filiis solum, sed etiam aliis cognatis et
 extraneis a genere, in quibus omnino tale fideicommissum relinqui contingit. Tua igitur
gloria omnibus haec manifesta faciat nostris subiectis, ut sciant, quemadmodum competat et
 vivere eos et mori et testari et fideicommissa relinquere et alia agere quae in talibus
      sunt sancita.
    <Dat. k. Febr. CP. <imp> dn. Iustiniani pp. Aug. anno XIV. Basilio vc. cons.>



  ►Sources:Auth.CIII;Coll.VIII, tit.4;Ep.Theod.108; Ath. 9, 9;Iul. const.CI.



###### Nov109.htm ######
###### Nov109.htm ######

* NOV. CIX       DE PRIVILEGIIS DOTIS HAERETICIS MULIERIBUS NON PRAESTANDIS.

    (AD541)










       Idem Aug.. Iohanni pp. per Orientem.

<Praefatio>Unam nobis esse in omni nostrae reipublicae et imperii vita in deo spem
credimus, scientes quia hoc nobis et animae et imperii dat salutem: unde et legislationes
nostras inde pendere competit et in eam respicere et hoc eis principium esse et medium et
terminum. Sciunt igitur universi, quia ante nos imperantes et maxime Leo piae memoriae et
    Iustinus divae memoriae noster pater in suis constitutionibus haereticis omnibus
interdixerunt, ut neque <in> ulla ipsi participarentur militia, nec quodlibet in publicia
curis participium haberent, uti ne occasione militiarum et publicorum collationum sanctae
dei catholicae et apostolicae ecclesiae membra viderentur vastare; et nos autem ipsi hoc
egimus nostris constitutionibus haec roborantes. Haereticos vero et illi dixerunt et nos
  dicimus eos qui diversarum sunt haeresium: quibus coniungimus et connumeramus et qui
  Nestorii Iudaicam sequuntur vesaniam et Eutychianistas et Acephalos, qui Dioscori et
  Severi mala secta languent Manichaei et Apolinaris renovantium inpietatem, et ad haec
omnes qui non sunt membrum sanctae dei catholicae et apostolicae ecclesiae, in qua omnes
  concorditer sanctissimi [episcopi et] totius orbis terrarum patriarchae, et Hesperiae
Romae et huius regiae civitatis et Alexandriae et Theopoleos et Hierosolymorum, et omnes
   qui sub eis constituti sunt sanctissimi episcopi apostolicam praedicant fidem atque
traditionem. Igitur sacram communionem in catholica ecclesia non percipientes ab eius deo
 amabilibus sacerdotibus haereticos iuste vocamus: nam licet nomen Christianorum sibimet
imposuerint, vera tamen Christianorum se et fide et communione separant dei iudicio semet
ipsos subdi cognoscentes.

CAPUT I.
  Quae igitur de haereticis prolatae sunt leges omnibus sunt manifesta. Nos autem
    volentes orthodoxam amplectentes fidem et eam defendentes habere aliquod amplius
 privilegium his qui alienant semet ipsos dei ovili (quoniam neque iustum est aequalibus
 cum orthodoxis et haereticos dignos fieri privilegiis), propterea et nunc ad praesentem
  respeximus legem. Quia enim dedimus privilegium mulieribus dotium, ut etiam prioribus
creditoribus praeponantur, et meliorem ordinem eas habere et nec a tempore superatas, in
  donationibus autem propter nuptias secundum tempora per quae fiunt hypothecas habere,
   omnibus in praesenti facimus manifestum per hanc sacram nostram legem, quia et hoc
privilegium et tacitas hypothecas et alia omnia, quae mulieribus in diversis privilegiis
  a nostris legibus data sunt, illis damus solis quatenus his fruantur et utantur, quae
   diligentiam habent rectam et adorandam nostram fidem tenere (catholicae dicimus et
apostolicae ecclesiae) et participari in eius salutari communione. Quae enim separant se
 sancta dei catholica et apostolica ecclesia et sacrosanctam in ea communionem percipere
     non patiuntur ab eius deo amabilibus sacerdotibus, nolumus omnino talibus frui
 privilegiis. Si enim se separant dei muneribus et a sancta ac sacra communione alienas
 faciunt, multo potius et nos non eas, dignas fieri privilegiis neque ex nostris legibus
 frui permittimus continentia, sed sint eis inaggressibilia omnino ex legibus beneficia,
  et omni privilegio ex nostris constitutionibus eis dato privabuntur.

CAPUT II.
Licebit autem eis melioris factis sententiae et rectam veramque amplectentibus fidem
   et hac semper contentas talibus frui muneribus et privilegiis. His in omni dicione
valentibus atque servandis, principaliter quidem a deo amabilibus sacerdotibus, deinde et
a nostris administratoribus et iudicibus, sive sint maiores seu minores, et insuper a tua
celsitudine, apud quam et praesentem facimus legem. Unde competens est iudices, apud quos
    aliquae moventur contra mulieres causae aut a mulieribus quaedam privilegia sibi
   vindicare volentibus, respicere ad praesentis nostrae legis subtilitatem, et si non
  invenerint eas orthodoxae fidei existentes et percipientes sacrosanctam et adorabilem
   communionem in sanctissima catholica et apostolica ecclesia a venerandissimis eius
       sacerdotibus, non permittere frui ex nostris constitutionibus privilegiis.
<Epilogus>Quae igitur placuerunt nobis et per hanc sacram declarata sunt legem, tua
 celsitudo cognoscens <in> causis apud eam motis servare et operi effectuique contradere
 curet, et per sollemnia edicta et praecepta propria omnibus faciat manifesta et in hac
felicissima civitate et in provinciis, ut cognoscant omnes, quanta et quae nobis cura est
   et verae circa dominum Christum verum deum fidei et nostrorum subiectorum salutis.
     Dat. non. Mai. CP. imp. dn. Iustiniani pp. Aug. anno XV. Basilio vc. cons.



 ►Sources:Auth.CIV;Coll.VIII, tit.5;Ep.Theod.109; Ath. 3, 1;Iul. const.CII.




###### Nov110.htm ######
###### Nov110.htm ######

* NOV. CX   DE USURIS NAUTICIS.

      (AD541)










 Idem Aug. Iohanni pp. Orientis.

<Praefatio>Novimus ex denuntiatione tuae celsitudinis legem iam fecisse de
traiecticiis pecuniis, quae manifesta facta est foro tuo.

CAPUT I.
  Sed quoniam postea aditionibus nobis factis praecepimus legem illam non valere,
  resumi eam imperantes ex foro tuo, agnovimus autem eam et in quibusdam provinciis iam
   insinuatam, propterea sancimus talem legem omnino vacare, et si contigit etiam per
  provincias eam destinari, nec ibi valere, sed invalidam esse. Sic enim volumus causam
   procedere, tamquam si nec scripta fuisset memorata lex, sed secundum iam de talibus
  positas leges a nobis negotia examinationem et sententiam potiantur.
<Epilogus>Quae igitur placuerunt nobis et per hanc sacram declarata sunt legem, tua
    celsitudo operi effectuique contradere festinet.
     Dat. VII. kal. Mai. imp. dn. Iustiniani pp. Aug. anno XV Basilio vc. cons.



 ►Sources:Auth.CV;Coll.VIII, tit.6;Ep.Theod.110; Ath. 17, 2;Iul. const.CIII.



###### Nov111.htm ######
###### Nov111.htm ######

* NOV. CXI HAEC CONSTITUTIO INNOVAT CONSTITUTIONEM QUAE PRAESCRIPTIONEM CENTUM ANNORUM LOCIS VENERABILIBUS DEDERAT.
    (AD541)

Idem Aug. Theodoto pp.

<Praefatio>Quod medicamenta morbis, hoc exhibent iura negotiis. Unde consequitur ut
     nonnumquam a iudicio discordet effectus, et quod credebat coniectura prodesse,
experimento inveniatur inutile. Probat hoc praesentis etiam necessitas sanctionis, in qua
 privilegium ex religioso proposito sanctis ecclesiis et monasteriis aliisque religiosis
  locis constitutione nostra nuper indultum necessaria correctione distinguimus. Dudum
  siquidem iusseramus ad centum illis annos exceptionis propagari curricula, per cuius
   licentiam sanctionis negotia quidem multa commota sunt et velut antiquorum vulnerum
obductae patuerunt iterum cicatrices, sed eorum sanitas provenire non potuit probationum
scilicet difficultatibus impedita, quoniam per tantum saeculi magis quam temporis spatium
     nec documentis integritas nec actis fides nec aetas valet testibus suffragari.

CAPUT I.
  Unde quia largitati nostrae causarum non occurrit angustia, cum ratione simul ac
religione tractantes praedictum privilegium usque ad possibilem modum ducere experimento
 retraximus, et iubemus, in negotiis, quae antehac triginta annorum removebat exceptio,
  nunc venerabilibus ecclesiis <et> monasteriis et xenonibus nec non orphanotrophiis ac
  brephotrophiis et ptochiis quadraginta annorum protelatio conferatur, salva scilicet
    circa alias personas et causas virtute quam semper tricennalis sibi praescriptio
   vindicabat, quoniam hanc X annorum adiectionem solis ut dictum est religiosis locis
eorumque iuri vel contractibus indulgemus, ut sopitae hoc temporis spatio tam personales
quam hypothecariae actiones in perpetuum conquiescant: nihil penitus aliis exceptionibus
derogantes, sed tam annali quam triennii ..... vim roburque tenentibus. In illis namque,
    ut dictum est, tantum negotiis religiosos contractus memorato quadraginta annorum
privilegio volumus perfrui, in quibus eis centum annorum praerogativam constitutio nostra
contulerat. Si quas plane causas ante hanc nostram constitutionem ab ecclesiis ceterisque
    sacris locis ubicumque commotas iudicialis sententia aut transactionum conventio
terminavit, nolumus refricari, sed in reliquum illis hanc obici sanctionem, quas antehac
    sopitas octo lustrorum silentio moveri hactenus aut motas terminari non contigit.
  <Epilogus>Illustris igitur et magnifica auctoritas tua, quae per hanc generalem
legem nostra statuit aeternitas, edictis propositis ad omnium notitiam faciat pervenire.
 Dat. kal. Iun. dn. Iustiniani pp. Aug. anno XV. Basilio vc. cons.



 ►Sources:Auth.CVI;Coll.VIII, tit.7;Ep.Theod.111; Ath. 2, 5;Iul. const.CIV.



###### Nov112.htm ######
###### Nov112.htm ######

* NOV. CXII DE LITIGIOSIS ET DE DECIMA PARTE LITIS AB ACTORE CAUTELA PRAESTANDA.
   (AD541)


Idem Aug. Theodoto pp. per Orientem.

<Praefatio>Multa quidem de litigiosis tam antiqua legislatorum prudentia quam
  imperialis dispositio promulgavit, sed in praesenti quidam iudices a nostra clementia
     petierunt, ut dubietatem discernamus quae adhuc pro huiusmodi causis in iudiciis
commovetur, et leges nec non constitutiones super his positas apertius explanemus, ut iam
manifestissimum sit, quas res vocari litigiosas oporteat.

CAPUT I.
   Ideoque sancimus litigiosam did et intellegi rem mobilem vel inmobilem seseque
     moventem, de cuius dominio causa inter petitorem et pessidentem movetur aut per
 iudiciariam conventionem aut per preces principi oblatas et insinuatas iudici ac per eum
adversario interpellatoris cognitas. In his enim casibus etiam praeteritam constitutionem
  mansuetudinis nostrae posthac volumus obtinere, in qua scientes et ignorantes emptores
   discrevimus. Et hoc adiciendum esse perspeximus, ut si lite de re litigiosa pendente
   pulsatum contigerit ab hac luce recedere, heredes autem eius velle divisionem rerum
    facere, sine aliquo obstaculo liceat eis hoc agere. Quando enim res litigiosae per
 successionem ad heredes perveniunt, non debet alienatio intellegi earum inter coheredes
  divisio. Et hoc autem praesenti nostra lege decernimus, ut si contigerit unum pre tali
  causa litigantem ab humano consortio recedentem per ultimam voluntatem res aliquas, de
  quibus dominii dubitatio vertitur, legati nomine cuicumque relinquere, siquidem heres
 iudiciali sententia dominus earum fuerit demonstratus, tunc legatarius quod ei relictum
   est modis omnibus consequatur. Si vero heres in iudicio victus extiterit, non habeat
 legatarius locum aliam rem pro eodem legato heredem exigere, quoniam sciens testator rem
litigiosam esse litis eventum legatario dereliquit. Unde damus licentiam legatario, si hoc
    prodesse sibi putaverit, litis participem fieri, ne aliquam forte neglegentiam seu
  proditionem heredi possit obicere. Ab hoc autem litigiosi vocabulo hypothecas separari
  decernimus et in his hanc distinctionem tenere, ut si quidem speciales res mobiles vel
inmobiles aut se moventes nominatim fuerint hypothecae suppositae, liceat quidem debitori
     eas cui et quando voluerit vendere, sic tamen ut ex pretio earum usque ad debiti
  quantitatem satisfaceret creditori. Si autem hoc debitor non fecerit, damus creditori
  licentiam, qui rem venditam suppositam habet, eandem rem vindicare, donec ei satis pro
debito fiat. Haec autem praecipimus observari, si non forte ante aut per generalem aut per
  specialem nominatim hypothecam eadem res aliis fuerit creditoribus obligata; tunc enim
    secundum nostrarum legum tenorem temporum privilegia unicuique creditorum servari
 decernimus. Ex quo iam claret, quod generales hypothecas multo magis litigiosi vocabulo
 nolumus contineri, sed earum actiones secundum veterum legum constituta examinari et vim
praecipimus obtinere. Et haec quidem de litigiosis et speciali nec non generali hypotheca
 disposuimus, ut iam nulla de his in iudiciis dubitatio generetur, sed secundum <dictam>
      distinctionem huiusmodi certamina terminentur.

CAPUT II.
Ad excludendas autem calumniose moventium intentiones et executorum fraudes et aliud
invenit providentia nostra remedium. Sancimus enim omnes iudices, si quando aliquos teneri
vel admoneri voluerint, hanc condicionem in suis interlocutionibus adicere, ut non aliter
conventionales libelli pulsatis porrigantur aut sportulae executoribus dentur, nisi prius
  et in libello actor per se aut per tabularios subscripserit et actis intervenientibus
fideiussorem idoneum periculo competentis officii praestiterit, confitentem quod et usque
  ad finem litis permanet et suas intentiones aut per se aut per legitimum procuratorem
  exercet, et si postea fuerit adprobatus iniuste litem movisse, sumptuum et expensarum
nomine decimam partem eius quantitatis quae libello continetur pulsato restituet. Si autem
dixerit non valere fideiussorem dare, tunc apud iudicem a quo causa examinanda est sanctis
  propositis evangeliis per sacramentum hoc ipsum adfirmet, et sic iuratoriam cautionem
      exponat et per eam haec quae superius dicta sunt profiteatur.
  1.Si vero non haec omnia quae praediximus secundum antelatum modum processerint,
    nullatenus pulsatum responsum facere executori concedimus. Nam si citra memoratam
    dispositionem aut aliquis iudicum aut officium eius vel quilibet executor aliquem
   convenire praesumpserit, iudex quidem et officium eius denarum librarum auri poenam
  sustinebit, ipse autem executor negotii et confiscationem suae substantiae patietur et
   exilio quinquennali damnabitur, poena videlicet ex hac lege competente periculo viri
magnifici pro tempore comitis rerum privatarum exigenda et nostri fisci viribus inferenda.
Omne autem dispendium quod pulsatus ex hac conventione praeter tenorem nostrae legis facta
 perpessus fuerit ex petitoris substantia pulsato resarcietur periculo iudicis, cuius ab
 executore detentus est, nec non et officii quod eius iussionibus obsecundat, ut undique
   nostro imperio superna maiestate [divinitate] crediti pro sua indemnitate laetentar.
     Causas vero quae ex consensu utriusque partis in iudicio moventur a poena huius
constitutionis liberas esse decernimus et sicut aliis nostris continetur constitutionibus
terminari.

CAPUT III.
  Omnium vero causarum finem volentes celeriter provenire et illorum malignitatibus
    obviamus, qui tantummodo proponunt actiones, nolunt autem usque ad finem exercere
   iudicium, dicentes legem esse quae decernit neminem compelli actiones suas exercere
nolentem. Et hanc igitur pravitatem extinguere festinantes iubemus memoratae legis auxilio
     non eos uti, qui contra aliquem suas proposuerint actiones sive per iudiciariam
conventionem sive per preces principi oblatas et iudici insinuatas et per eum ad scientiam
adversarii deductas, vel sub legitimo iudicis coeptas examine. Iniuste enim agere recusat,
 qui paratus adversarium suum ad iudicium vocavit, cum haec excusatio pulsato magis quam
    actori conveniat. Quamobrem sancimus actorem coeptum negotium usque ad finem litis
 exercere. Si vero causam persequi distulerit, damus pulsato licentiam iudicem apud quem
  lis coepta est postulandi, ut ab eodem actor ad iudicium aut per se aut per legitimum
procuratorem venire moneatur, et si hoc minime fecerit, propositis tribus vocetur edictis,
   unaquaque vocatione non minus quam triginta dierum spatio concludenda. Iubemus enim
 ordinarios iudices non solum praeconum vocibus, sed etiam edictis propositis quamcumque
  litigatorum partem absentem in iudicium vocare: vocem enim praeconum pauci possunt qui
  praesentes iuveniuntur audire, edicta vero per multos dies sic proposita possunt paene
   omnes agnoscere. Aliis autem omnibus iudicibus, qui per imperialem iussionem causas
 examinant, ex praesenti lege permittimus partes quae in iudicio non permanent propositis
     edictis vocare, ne causae infinitae permaneant.
  1.Si vero apud iudicem initium lis non accepit, sed tantum conventionali libello
 quicumque pulsatus est, aut precibus nostrae oblatis clementiae iussio nostra super hoc
  prolata sive scriptis sive per mandata iudici fuit intimata, et ea adversario per eum
cognita, etiam sic licebit pulsato ire ad competentem iudicem et per eum suum adversarium
   simili modo vocare, ut si quidem sui praesentiam actor fecerit, causa secundum legum
      ordinem examinata finem legitimum sortiatur.
2.Si vero propositis edictis vocatus ad iudicium venire et suas intentiones aut per
se aut per legitimum (sicut dictum est) procuratorem proponere noluerit, tunc aliud unius
  anni spatium ei concedimus, intra quod nisi suam intentionem fuerit persecutus, damus
 licentiam iudici et absente adversario partis permanentis allegationes secundum nostras
  leges examinare et veritate subtilius requisita legitimam proferre sententiam. Si vero
   intra praedictum anni spatium venerit et suas intentiones exercere voluerit, iubemus
   iudicem modis omnibus expensas vel sumptus, quos propter litem pulsatus permanens in
 iudicio sustinuit, ante omnia exigere actorem et pulsato dare, et sic actorem permanere
  donec causa finem secundum leges accipiat. Nam si tantummodo venerit et expensis sive
 sumptibus datis solum annale tempus interrumpere voluerit, et iterum ab iudicio recedens
 usque ad exitum causae non permanserit, iubemus eum post praedictas edictorum et annalis
     spatii observationes ab omni cadere actione, quam sibi competere contra pulsatum
existimabat. Deterior namque dolus eius agnoscitur qui interruptam iterum litem deseruit,
  quam qui semel coeptam dereliquit. Legis autem privilegio, quae nolentibus non imponit
    necessitatem proprias actiones movere, illis tantummodo uti concedimus, qui nullam
secundum praedictos modos adversario moverint quaestionem.
<Epilogus>Haec autem omnia obtinere decernimus in causis, quae necdum vel iudiciali
 sententia vel amicali conventione aut alia iuri cognita decisione finitae sunt, Theodote
     parens karissime atque amantissime. Illustris itaque et magnifica auctoritas tua
     praesentem nostri numinis legem in perpetuum valituram edictis in hac regia urbe
 propositis et praeceptionibus in universas provincias sub tua constitutas iurisdictione
directis faciat manifestam, ut omnes ea quae pro eorum utilitate sanximus a se custodienda
       cognoscant.
   Dat. III. id Sept CP. imp. dn. Iustiniani pp. Aug. anno XV. Basilio v. c. cons.



  ►Sources:Auth.CVII;Coll.VIII, tit.8;Ep.Theod.112; Ath. 5, 2;Iul. const.CV.



###### Nov113.htm ######
###### Nov113.htm ######

* NOV. CXIII IN MEDIO LITIS NON FIERI SACRAS FORMAS AUT SACRAS IUSSIONES, SED SECUNDUM GENERALES LEGES DIRIMI NEGOTIA.
     (AD541)

 Idem Aug. Theodoto pp.

<Praefatio>Omnia secundum nostras leges agi volentes et harum virtutem servari
studentes perspeximus praesentem scribere legem ad ipsarum legum observationem. Agnovimus
 enim, quoniam quidam iudicum volentes eis qui causas dicunt tergiversari et celare suas
  festinantes dilationes excusant se frequenter dicentes, quia sacrae formae aut sacrae
  iussiones aut depositiones spectabilium nostrorum referendariorum insinuatae eis sunt,
 tamquam disponentes quemadmodum oporteat negotia examinari aut iudicari.

CAPUT I.
Et propterea sancimus, ut dum lis examinatur sive in pecuniariis vel criminalibus aut
  aliis quibuslibet emergentibus causis apud iudices sive hic sive in provinciis, neque
pragmaticum typum neque aliam rescriptionem neque sacram nostram quamlibet ex scripto aut
   non scripto iussionem aut depositionem in hac regia civitate spectabilium nostrorum
 referendariorum aut alterius alicuius disponentem eos, quomodo decet incohatum examinare
    aut iudicare negotium, insinuari iudicantibus aut insinuatam valere, sed secundum
    generales nostras leges causas examinari et decidi: quod enim in legum positum est
   potentate, non egebit aliqua extrinsecus dispositione. Si quod enim ad nos negotium
<venerit aut> apud iudicem iam dictum aut antequam hoc principium sumat, et perspexerimus
   hoc nos per proprium nostrum iudicium disponere et decidere, hoc nequaquam alterius
iudicis egebit iudicio: siquidem a nobis per sacrum (sicuti dictum est) iudicium disposita
  aut decisa non egebunt aliorum examinatione aut iudicio aut retractatione aliqua. Nos
enim, quibus deus et sanciendi potestatem donavit, si aliquod iudicium in quolibet negotio
   protulerimus, non alio iudici hoc committimus sive per formas sive per depositiones
   spectabilium nostrorum referendariorum aut alterius cuiuslibet, quomodo convenit hoc
negotium examinari aut iudicari, utpote a nobis semel iudicatum et quod retractari a nullo
valeat. His videlicet tenentibus quando scripta talis aliqua nostra procedit sententia. Si
  vero aliqua dubitatio iudici de aliqua fiat lege, nuntiet ad nostram potestatem, et a
nobis expectet causas scriptam declarationem aut interpretationem, et secundum eam decidat
litem.
   1.Si vero dum causa dicitur pragmatica nostra forma aut depositio spectabilium
nostrorum referendariorum aut alterius cuiuslibet aut aliud aliquid horum quae dicta sunt
 omnium iudicanti insinuetur ordinans eius examinationem aut sententiam, iubemus iudicem
quidem haec omnino non respicere, sed his vacantibus et nullam penitus habentibus virtutem
 secundum generales nostras leges causam examinare et legitimo fini contradere: si autem
   haec non custodierit iudex, decem librarum auri eum subiacere poenae, ut etiam aliam
nostram maiorem indignationem experiatur; eidem poenae subiecto et eo qui praesumet talem
  aliquam dictare formam et ministrantibus ei et talem aliquam depositionem facientibus
   spectabilibus nostris referendariis. Et haec dicimus, sive ex sacra nostra sanctione
 iudicare quispiam deputatus est sive ex praecepto iudiciali sive secundum arbitrorum aut
 compromissariorum schema quaestionem audit, sive scripto sive sine litteris. Sed vel si
quis iudicum propriam despiciens salutem ex aliquo tali praesumpserit sententiam proferre,
   hanc ita infirmam esse volumus, ut neque appellatione indigeat neque ex compromissis
inferatur poena: nos enim omnes iudices secundum generales nostras leges et examinationes
    et sententias facere volumus. Illud quoque indubitatum est, quia neque iudicialis
    quaelibet valebit iussio extra quod ordinatum est hac nostra lege.

CAPUT II.
  Super haec autem et illud iudices nosse opus est, quia competens est eos et quae
 adhuc et nunc moventur quaestiones secundum generales determinare leges, vel si quis iam
 praecessit impetrans sanctionem disponentem iudicantis examinationem aut sententiam. Ei
enim, qui tale aliquid impetravit iam sententiamque definitivam nondum promeruit, nihil ex
 his quae impetravit prodesse volumus. Si enim semel praevenit sententia definitiva data,
nequaquam hanc ex hac nostra perscrutari lege iubemus, licet appellatio subsecuta sit aut
   retractationis est aliqua spes contra sententiam. Eam autem quae non disponet quidem
iudicantem aut iudicare futurum iussionem, quomodo oporteat quaestionem fieri aut iudicium
inferri, causam vero studio tradi legitimo vult aut actorum imponit editionem aut iudicem
  coget legitimam proferre sententiam aut simul alium iudicem secundum nostras praestat
  leges, et fieri et valere et scripto et sine scriptura non prohibemus.

CAPUT III.
   Ut autem omnes nostri subiecti et maxime qui litibus atteruntur nostram pro se
noverint providentiam, et nullus hanc sacram nostram circumveniat legem neque ignorantiam
in ea proponat, sancimus in unoquoque negotio initium apud iudicem accipiente ex prooemiis
 mox et ante ipsam personarum firmationem inscribi eam et monumentorum fieri partem. Sic
enim gestis praefulgens prohibebit ea quae praeter eius virtutem temptantur circa alia et
   circa ipsam forsan personarum firmationem, et praevaricari eam nitentibus per multam
 interminata refrenabit a talibus eos praesumptionibus et propriis tempus non sinit fieri
     poenis. Ut enim iniquitatem simul et iniustitiam per omnia expellamus, propterea
   praesentem posuimus legem, undique eam et per eam alias cautas et incircumveniendas
 custodientes reipublicae leges, secundum quas et nos ipsi imperium deo dante suscepimus
     custodire, nostramque rempublicam ab his muniri semper optamus.
<Epilogus>Quae igitur placuerunt nobis et per hanc sacram declarata sunt legem, tua
celsitudo servare quidem studeat, omnibus autem palam faciat, proponens quidem eam in hac
  felicissima civitate, praeceptis autem sollemnibus utens ad provinciarum praesides, ut
  omnes homines sciant et per eam, quam super eis habemus providentiam.
    <Dat. X. k. Dec. CP. imp. dn. Iustiniani pp. Aug. anno XV. Basilio vc. cons.>



 ►Sources:Auth.CX;Coll.VIII, tit.11;Ep.Theod.113; Ath. 4, 16;Iul. const.CVI.



###### Nov114.htm ######
###### Nov114.htm ######

* NOV. CXIV
      UT DIVINAE IUSSIONES SUBSCRIPTIONEM HABEANT GLORIOSI QUAESTORIS.

 (AD 541)

=






=

   Idem Aug. Theodoto pp.

<Praefatio>Nostrae serenitatis sollicitudo remediis invigilat subiectorum,
 nec cessamus inquirere, si quid sit in nostra republica corrigendum: ideo namque
 voluntarios labores adpetimus, ut quietem aliis praeparemus. Unde ad universorum
utilitatem pertinere perspeximus, si sacras etiam iussiones cum competenti iubeamus
      cautela procedere, ne aliquibus liceat eas pro sua voluntate conficere.

CAPUT I.
    Nam praesenti lege decernimus nullam divinam iussionem neque per viri
 magnifici quaestoris adiutores neque per aliam cuiuslibet militiae aut dignitatis
 aut officii personam cuicumque iudici confectam a quolibet suscipi cognitore, cui
 magnifici viri quaestoris adnotatio subiecta non fuerit, qua contineatur et inter
quos et ad quem iudicem vel per quam fuerit directa personam, quatenus omni posthac
  ambiguitate submota nulla cuilibet excusationis relinquatur occasio; scientibus
   iudicibus vel administratoribus universis, quod si in quolibet negotio sacram
susceperint iussionem, nisi cui viri magnifici quaestoris fuerit subiecta notatio,
multa viginti librarum auri ....., et officium eorum simili poena plectetur. Quibus
 iubemus, si qua ad eos iussio talis advenerit, mox ad praedictum virum magnificum
  quaestorem referre, aut cum illo qui haec ingerit destinare, ut in eum vindicta
procedat quam in falsarios iura nostra constituunt, Theodote parens karissime atque
  amantissime. Quam legem perpetuo valituram celsitudo tua ad universorum faciat
pervenire notitiam.
  Dat. kal. Nov. CP. <imp> dn. Iustiniani pp. Aug. anno XV. Basilio vc. cons.

=

     ►Sources:Auth. CIX;Coll.VIII, tit.10;Ep. Theod.114; Ath. 22, 6.

=

###### Nov115.htm ######
###### Nov115.htm ######

* NOV. CXV
  UT CUM DE APPELLATIONE COGNOSCITUR SECUNDUM ILLAS LEGES DEBEAT IUDICARI
  QUAE TEMPORE DATAE SENTENTIAE OBTINEBANT, NON SECUNDUM EAS QUAE POSTEA
  PROMULGATAE SUNT, ET DE ALIIS CAPITULIS.

(AD542)

Idem Aug. Theodoto pp.

<Praefatio>

Pervenit ad scientiam nostrae serenitatis, quod <cum> inter Eustathium virum reverentissimum Tloae civitatis episcopum et Pistum diaconum ecclesiae Telmissenae fuisset causa commota, processit a rectore provinciae definitiva sententia, contra quam appellatio est porrecta. Iudices igitur, apud quos appellatio ventilabatur, dubitantes ad nostram clementiam retulerunt, an secundum leges quae obtinebant, quando processit definitiva sententia, an secundum tenorem leges quae post definitivam sententiam a nobis promulgata est eandem causam examinare deberent. Nos itaque iustum esse perspeximus secundum leges quae obtinebant tempore datae sententiae praedictam appellationis causam examinari et terminum secundum ipsas accipere; praevidimus autem et posthac, quandoque dubitatio talis emerserit, eam simili ordine terminari.

CAPUT I.

Ideoque sancimus, si quando de aliqua causa processerit definitiva sententia et provocatio fuerit subsecuta, appellationis examinatores secundum leges quae tempore definitivae sententiae obtinebant terminum dare negotio. Hoc eodem videlicet observando et in retractandis amplissimae <praefecturae> praetorianae sedis sententiis et in suggestionibus iudicum, quando utraeque partes omnibus allegationibus suis renuntiaverint et iudices per suas relationes, quid disponi debeat, interrogaverint. In omnibus enim praedictis casibus illas leges a cognitoribus servari decernimus quae tempore sententiae aut certe relationis obtinebant, tametsi contigerit postea legem promulgari novi aliquid disponentem et tenorem suum ad praeterita quoque negotia referentem.

CAPUT II.

Sed et haec praesenti addimus sanctioni, ut quia inter litigatores aliquando contingit unam quidem partem suis allegationibus renuntiare, aliam vero scientem se malas causas habere post cognitionalia certamina et dilationes, quas probationum causa leges concedunt, nolle confiteri allegationes sibi sufficere, ne cito causae qualitas agnoscatur, iubemus, ut quando una pars allegationibus renuntiaverit, alia vero pars dixerit se habere aliquid quod proponat, iudex negotii modis omnibus eam partem quae utitur dilatione compellat infra triginta dies postquam altera pars renuntiaverit quicquid velit sine aliqua intermissione proponere. Quod si non fecerit, tunc ad eius malitiam superandam alius unus mensis indulgeatur ab iudice; si vero et sic distulerit, alterius unius ei dilatio praebeatur: ita ut si usque ad praedictos tres menses quos litigatoribus protrahentibus concessimus suas non proposuerit allegationes, tunc cognitor non amplius expectans modis omnibus sententiam proferat legibus consonantem, vel si voluerit referat, ne litigatoribus male certantibus liceat causarum exitus ultra protrahere.

CAPUT III.

Aliud quoque capitulum praesenti legi addendum esse perspeximus. Sancimus igitur non licere penitus patri vel matri, avo vel aviae, proavo vel proaviae suum filium vel filiam vel ceteros liberos praeterire aut exheredes in suo facere testamento, nec si per quamlibet donationem vel legatum vel fideicommissum vel alium quemcumque modum eis dederint legibus debitam portionem, nisi forsitan probabuntur ingrati et ipsas nominatim ingratitudinis causas parentes suo, inseruerint testamento. Sed quia causas, ex quibus ingrati liberi debeant iudicari, in diversis legibus dispersas et non aperte declaratas invenimus, quarum aliquae nec dignae nobis ad ingratitudinem visae  sunt, aliquae vero cum essent dignae praetermissae sunt, ideo necessarium esse perspeximus eas nominatim praesenti lege comprehendere, ut praeter ipsas nulli liceat ex alia lege ingratitudinis causas opponere nisi quae huius constitutionis serie continentur.  Causas autem iustas ingratitudinis has esse decernimus:

1. Si quis parentibus suis manus intulerit.

2. Si gravem et inhonestam iniuriam eis ingesserit.

3. Si eos in criminalibus causis accusaverit, quae non sunt adversus principem seu rempublicam.

4. Si cum maleficis ut maleficus versatur,

5. vel vitae parentum suorum per venenum aut alio modo insidiari temptaverit.

6. Si novercae suae aut concubinae patris filius sese miscuerit.

7. Si delator contra parentes filius extiterit et per suam delationem gravia eos dispendia fecerit sustinere.

8. Si quemlibet de praedictis parentibus inclusum esse contigerit, et liberi qui possunt ab intestato ad eius successionem venire, petiti ab eo, vel unus ex his in sua cum noluerit fideiussione suscipere vel pro persona vel debito, in quantum esse qui petitur probatur idoneus. Hoc tamen quod de fideiussione censuimus ad masculos tantummodo liberos volumus pertinere.

9. Si convictus fuerit aliquis liberorum, quia prohibuit parentes suos condere
testamentum, ut si quidem postea facere potuerint testamentum, sit eis pre tali causa filium exheredandi licentia; si autem in ipsa prohibitione sine testamento aliquis ex parentibus decesserit, et alii sive qui ab intestato ad hereditatem defuncti aut cum ipso filio qui testamentum fieri prohibuit aut post illum vocantur, sive illi quos heredes aut legatarios habere volebat, vel qui laesionem aliquam ex prohibitione testamenti sustinuerunt, hoc ipsum approbaverint, secundum alias leges super hoc positas talia negotia terminentur.

10. Si praeter voluntatem parentum inter arenarios aut mimos sese filius sociaverit et in hac professione permanserit, nisi forsitan etiam parentes eius
professionis fuerunt.

11. Si alicui ex praedictis parentibus volenti filiae suae vel nepti maritum
dare et dotem secundum vires substantiae suae pre ea praestare illa non consenserit, sed luxuriosam degere vitam elegerit. Si vero usque ad viginti quinque annorum aetatem pervenerit filia et parentes distulerint eam marito copulare, et forsitan ex hoc contigerit in suum corpus eam peccare aut sine consensu parentum marito se, libero tamen, coniungere, hoc ad ingratitudinem filiae nolumus imputari, quia non sua culpa sed parentum id commisisse cognoscitur.

12. Si quis de praedictis parentibus furiosus fuerit, et eius liberi vel quidam ex his aut liberis ei non existentibus alii eius cognati qui ab intestato ad eius hereditatem vocantur obsequium ei et curam competentem non praebuerint, si quidem a tali sanus fuerit infirmitate, erit ei potestas utrum velit neglegentem filium vel filios aut cognatos ingratum vel ingratos in suo scribere testamento. Si autem in furoris morbo eum detentum extraneus aliquis viderit <a> suis neglectum liberis vel cognatis aut aliis ab eo scriptis heredibus et pro misericordia voluerit eum procurare, damus ei licentiam adtestationem eis qui ab intestato vel ex testamento iam facto ad furiosi hereditatem vocantur scriptis dirigere, ut eum procurare festinent. Si autem post huiusmodi adtestationem neglexerint, et extraneus in sua domo furiosum susceptum sumptibus propriis usque ad finem vitae ipsius procurasse monstratus fuerit, eum qui obsequium, ac diligentiam furioso exhibuit, licet extraneus sit, ad eius successionem pervenire decernimus, evacuata institutione eorum utpote indignorum, qui furioso, sicut diximus, curam praebere neglexerunt, ita tamen ut cetera testamenti capitula in sua maneant firmitate.

13. Si unum de praedictis parentibus in captivitate detineri contigerit et eius liberi sive omnes sive unus non festinaverint eum redimere, si quidem valuerit calamitatem captivitatis evadere, in eius sit potestate, utrum hanc causam ingratitudinis testamento suo velit adscribere; si autem per liberorum neglegentiam vel contemptum non fuerit liberatus et in captivitate decesserit, illos ad successionem eius venire non patimur, qui non festinaverunt eius redemptionem procurare, sed omnibus liberis in hoc neglegentibus res universas ab eodem relictas ecclesiae civitatis ex qua oritur applicari, inventario scilicet sub publica adtestatione celebrando, ne quid ex eius facultatibus pereat, ita ut quicquid exinde ad ecclesiam pervenerit, captivorum redemptioni proficiat. Sed haec quidem quantum ad personas dicta sunt, quas exheredare non licet nisi ingratitudinis causas scribi et approbari contigerit: occasionem autem [a] nobis ad generalem legem promulgandam praesens causa noscitur obtulisse. Sed universaliter iubemus, ut si ille qui in captivitate detentus fuerit liberos non habuerit, et aliis qui ad eius hereditatem vocati sunt eum redimere non festinantibus in captivitate defunctus fuerit, nullus ex his qui neglexerunt ad hereditatem eius perveniat, licet ante captivitatem testamentum forsitan ab eo fuisset conscriptum, in quo memoratas personas scripsit heredes. Sed hic quoque institutione heredum infirmata et ceteris testamenti capitulis in suo robore permanentibus substantiae talium personarum simili modo ecclesiis civitatum ex quibus orti sunt applicentur, et nullis aliis causis quam in captivorum redemptionibus expendantur: ut unde illi a suis non sunt redempti aliorum redemptio procuretur, et ipsorum quoque animae ex hac causa piissima subleventur. Hoc eodem observando et si aliam extraneam personam ante captivitatem scripserit heredem et illa sciens se ab eo heredem scriptam eum redimere a captivitate neglexerit. Hanc autem poenam contra illos valere iubemus qui octavum et decimum aetatis suae annum compleverint. In huiusmodi vero causis, quando pro captivorum redemptione necessarium fuerit dari pecunias, si quis proprias pecunias non habuerit, licentia erit ei, si memoratae sit aetatis, mutuandi pecunias et res mobiles vel immobiles supponendi, sive ipsius propriae sint sive illius qui in captivitate detinetur, quoniam in praedictis omnibus, quae pro captivorum redemptione data vel expensa probabuntur, contractus huiusmodi tamquam a persona suae potestatis et legitimae aetatis factos ita firmos esse decernimus, nullo eis qui cum huiusmodi personis in memoratis causis quo praedictum est modo contraxerunt praeiudicio generando: necessitatem scilicet habente eo qui ex captivitate redierit tales contractus ratos habere et eis tamquam suis debitis obligari.

14. Si quis de praedictis parentibus orthodoxus constitutus senserit suum filium vel liberos non esse catholicae fidei nec in sacrosancta ecclesia communicare, in qua omnes beatissimi patriarchae una conspiratione et concordia fidem rectissimam praedicare et sanctas quattuor synodos, Nicaenam Constantinopolitanam Ephesinam primam et Calchedonensem, amplecti seu recitare noscuntur, ..... licentiam pro hac maxime causa ingratos eos et exheredes in suo scribere testamento. Et hoc quidem pro ingratitudinis causa decrevimus. Generalem autem providentiam liberis catholicis deferentes iubemus, salvis legibus quae iam de aliis haereticis sunt prolatae, et circa Nestorianos et Acephalos haec observari, ut si quando parentes inventi fuerint sive Iudaico Nestorii furori dediti sive Acephalorum amplectentes insaniam et ideo ab ecclesiae catholicae communione separati, non liceat eis alios heredes sibi instituere nisi liberos orthodoxos et ecclesiae catholicae communicantes, vel liberis non existentibus agnatos vel cognatos qui scilicet catholici sint. Quodsi forte ex filiis alii quidem sunt orthodoxi et ecclesiae catholicae communicantes alii vero ab ea separati, omnem parentum substantiam ad filios tantum catholicas pervenire sancimus, licet ultimas voluntates huiusmodi personae fecerint contra tenorem huius nostrae constitutionis aliquid disponentes. Si vero posthac fratres ab ecclesia separati ad eam conversi fuerint, pars eis competens in statu quo inventa fuerit tempore quo redditur eis praebeatur, ut nullam de fructibus aut gubernatione medii temporis inquietudinem vel molestiam catholici patiantur qui ante praedictas res detinebant, quoniam huiusmodi rerum, quas ex fratrum parte non communicantium catholici possidebant, sicut alienationem vetamus ita praeteritorum temporum fructus aut gubernationem nullatenus ab his a quibus detentae sunt exigi vel retractari permittimus. Si autem usque ad finem vitae suae in eodem errore non communicantes permanserint, tunc catholicas fratres vel heredes ipsorum plenissimo iure dominii easdem res possidere decernimus. Quodsi filii quidem omnes perversi et ab ecclesiae catholicae communione alieni inventi fuerint, alii autem propinqui agnati vel cognati religionem catholicam colentes et communicantes esse fuerint approbati, eos liberis haereticis anteponi et eorum hereditati succedere. Si vero liberi et propinqui agnati vel cognati ab orthodoxae religionis communione sint extranei, tunc si quidem schema clericorum parentes eorum habuerint, ad ecclesiam civitatis ubi domicilium habebant res eorum volumus pertinere, ita ut si ecclesiastici intra annale spatium huiusmodi personarum res vindicare neglexerint. earum dominium nostri fisci viribus vindicetur.  Si autem laici sint, sine aliqua distinctione substantias eorum ad res privatas nostras similiter pervenire sancimus. Quae obtinere decernimus etiam si testamento non facto tales personae decesserint; omnibus quae contra ceteros haereticos in aliis constitutionibus disposita sunt et contra Nestorianos et Acephalos et alios omnes, qui catholicae ecclesiae, in qua praedictae quattuor synodi et patriarchae recitantur, non communicant, et successiones eorum similiter observandis. Si enim pro causis corporalibus cogitamus, quanto magis pro animarum salute providentia est nostrae sollicitudinis adhibenda.

15. Sive igitur omnes memoratas ingratitudinis causas sive certas ex his sive
quamlibet unam parentes testamento suo inseruerint, et scripti heredes nominatam vel nominatas causas vel unam ex his veram esse monstraverint, testamentum suam firmitatem habere decernimus; si autem haec observata non fuerint, nullum exheredatis liberis praeiudicium generari, sed quantum ad institutionem heredum pertinet testamento evacuato ad parentum hereditatem liberos tamquam ab intestato ex aequa parte pervenire, ne liberi falsis accusationibus condemnentur vel aliquam circumscriptionem in parentum substantiis patiantur. Si tamen contigerit in quibusdam talibus testamentis quaedam legata vel fideicommissa aut libertates aut tutorum dationes relinqui vel quaelibet alia capitula concessa legibus nominari, ea omnia iubemus adimpleri et dari illis quibus fuerunt derelicta, ut tamquam in hoc non rescissum obtineat testamentum. Et haec quidem de parentum ordinavimus testamentis.

CAPUT IV.

Iustum autem perspeximus et e contrario de liberorum testamentis haec eadem cum aliqua distinctione disponere. Sancimus itaque non licere liberis parentes suos praeterire aut quolibet modo rebus propriis, in quibus habent testandi licentiam, eos omnino alienare, nisi causas quas enumerabimus in suis testamentis specialiter nominaverint. Has autem esse decernimus:

1.Si parentes ad interitum vitae liberos suos tradiderint, citra causam tamen quae ad maiestatem pertinere cognoscitur.

2. Si venenis aut maleficiis aut alio modo parentes filiorum vitae insidiati probabuntur.

3. Si pater nurui suae aut concubinae filii sui sese miscuerit.

4. Si parentes filios suos testamentum condere prohibuerint in rebus in quibus
habent testandi licentiam; omnibus videlicet in huiusmodi testamentorum prohibitione servandis quae in parentum persona distinximus.

5. Si contigerit aut virum uxori suae ad interitum aut alienationem mentis dare venenum aut uxorem marito, vel alio modo alterum vitae alterius insidiari, tale quidem utpote publicum crimen constitutum secundum leges examinari et vindictam legitimam promereri decernimus, liberis autem esse licentiam nihil in suis testamentis de facultatibus suis illi personae relinquere quae tale scelus noscitur commisisse.

6. Si liberis vel uno ex his in furore constituto parentes eos curare neglexerint, omnia et hic observari praecipimus quae de parentibus furiosis superius disposuimus.

7. His casibus etiam cladem captivitatis adiungimus, in qua si liberos detineri et per parentum contemptum vel neglegentiam non redemptos ab hac luce transire contigerit, nullatenus eorum parentes ad facultates perveniant liberorum, de quibus filii testari potuerant, sed omnia in hoc quoque capitulo serventur quae et de parentibus vel cognatis atque agnatis, qui ab intestato ad talium personarum iura vocantur, aut de extraneis scriptis heredibus supra censuimus.

8. Si quis de praedictis liberis orthodoxus constitutus senserit suum parentem vel parentes non esse catholicae fidei, haec et in eorum persona tenere quae supra de parentibus iussimus.

9. Si tales igitur causas vel certas aut unam ex his liberi suis testamentis inscripserint, et scripti ab eis heredes aut omnes aut certas aut unam ex his approbaverint, testamentum in sua firmitate manere praecipimus. Si autem haec non fuerint observata, nullam vim huiusmodi testamentum quantum ad institutionem heredum habere sancimus, sed rescisso testamento eis qui ab intestato ad hereditatem defuncti vocantur res eius dari disponimus, legatis videlicet sive fideicommissis et libertatibus et tutorum dationibus seu aliis capitulis, sicut superius dictum est, suam obtinentibus firmitatem. Si quid autem aut pro legatis sive fideicommissis aut libertatibus aut quibuslibet aliis capitulis in aliis legibus inventum fuerit huic constitutioni contrarium, hoc nullo modo volumus obtinere. Et hae quidem exheredationis aut praeteritionis poenae quantum ad ingratitudinis causas contra praedictas personas statuendae sunt; si quae autem ex his inter crimina reputantur, earum auctores etiam alias poenas sentiant legibus definitas.

CAPUT V.

Haec autem disposuimus, ut et parentes et filios a testamentorum iniuria liberos reddamus. Ceterum si qui heredes fuerint nominati, etiamsi certis rebus iussi fuerint esse contenti, in hoc testamentum quidem nullatenus solvi praecipimus, quicquid autem minus eis legitima portione relictum est, hoc secundum alias nostras leges ab heredibus adimpleri. Sola enim est nostrae serenitatis intentio a parentibus et liberis iniuriam praeteritionis et exheredationis auferre. Considerare namque debent parentes, quia et ipsi filii fuerunt et eadem a suis parentibus speraverunt, et similiter qui nunc filii sunt debent studere parentum animos sanare, quia et ipsi parentes fieri desiderant et a suis optant filiis honorari. Unde et constat ad utriusque partis utilitatem atque cautelam praesentem legem fuisse prolatam. Quam ex hac occasione promulgandam esse perspeximus. In aliquo autem negotio disceptantes iuvenimus Pulcheriam gratam quidem filiam a sua genitrice fuisse dictum, exheredatam autem testamento nominatam tam in paternis quam in maternis facultatibus. Et talem quidem scripturam, quia dolo eam et machinatione quorundam compositam fuisse comperimus, nullo modo permisimus obtinere, filiam autem heredem patris ac matris iussimus fieri, sicut et scriptis prolatum super hac causa nostrum manifestat arbitrium.

1. Meminimus insuper legem a nobis fuisse prolatam, per quam iussimus nulli penitus esse licentiam corpora defunctorum debiti gratia detinere aut inpedimentum eorum facere sepulturae. Sed in praesenti quosdam cognovimus cuiusdam mortui genitorem a sepultura sui filii redeuntem nomine debiti tenuisse, ideoque pium et humanum esse perspeximus talem crudelitatem hac lege piissima cohercere.
Sancimus itaque nulli penitus esse licentiam aut heredes aut parentes aut liberos aut coniugem aut agnatos vel cognatos aut alios affines eius aut fideiussores ante novem dierum spatium, in quibus videntur lugere, conveniendi aut quocumque modo inquietandi aut aliquam admonitionem eis offerendi aut in iudicio eos vocandi sive debiti gratia quod a defuncto descendit sive alterius cuiuscumque causae nomine ad memoratas personas specialiter pertinentis. Si vero intra novem dierum spatium aliquis ausus fuerit quamlibet de praedictis personis aut convenire aut aliquam cautionem seu promissionem vel fideiussionem ab ea exigere, haec omnia invalida esse decernimus. Post novem autem dierum excursum si quis contra tales personas aliquas habere putaverit actiones, eas secundum leges exerceat, nullo videlicet actoribus praeiudicio ex hoc intervallo circa temporalem praescriptionem aut in alia quacumque legitima allegatione penitus generando.

CAPUT VI.

Ad haec aliud capitulum ad pecuniae constitutionem seu promissionem respiciens hac lege praevidimus definire. Sancimus igitur, si quando aliquis aut pro se aut pro alia persona pecuniam constituerit vel spopondorit dicens forte cuicumque satis tibi facio, eum in quantitate quam dixerit modis omnibus obligari et promissionem seu sponsionem suam adimplere et debitum compelli persolvere. Si quis autem dixerit satis tibi fiet, eum tali verbo ut inpersonaliter dicto tamquam si nihil promiserit ita ab omni exactione liberum servari. Si quis autem dixerit "fiet tibi satis a me et ab illo et illo", illis quidem quos nominaverit non consentientibus, nullum ex tali voce fieri praeiudicium, sed nec ipsum qui hoc dixerit pro illis personis quas nominaverit aliquam exactionem sustinere, pro se autem quod secundum leges debere monstratas fuerit pro rata, tantum portione persolvere. Si autem dixerit "fiet tibi satis aut a me aut ab illo et illo", tunc nominatis quidem simili modo non consentientibus nullum fieri praeiudicium, ipsum autem qui hoc promiserit integrum quidem debitum cogi persolvere; si quam autem contra nominatas personas putaverit sibi actionem competere, eam secundum leges adversus eos proponere et legum auxilio perpotiri.

<Epilogus>

Haec autem obtinere sancimus in causis omnibus, quae nondum iudiciali sententia vel amicali conventione sopitae sunt, pater karissime atque amantissime.  Celsitudo itaque tua praesentem nostri numinis generalem constitutionem edictis quidem in hac regia urbe more solito proponendis, praeceptionibus autem ad provinciarum rectores dirigendis ad omnium notitiam faciat pervenire.

<Dat. k. Febr. CP. imp. dn. Iustiniani pp. Aug. anno XV. post cons. Basilii v.
     c. ind. V.>



  ►Sources:Auth.CXI;Coll.VIII, tit.12;Ep.Theod.115; Ath. 7, 7 (8);Iul.
     const.CVII.

* NOV. CXVI
      UT NEQUE MILES NEQUE FOEDERATUS OBSERVET DOMUI PRIVATAE

     AUT POSSESSIONI ALICUIUS.

  (AD542)










     Idem Aug. Theodoto pp.

<Praefatio>Cum domini dei benivolentia ad custodiam nostrorum subiectorum
 militarium rerum incipit ordinatio: his enim providentia dei dispositis barbarorum
  quidem incontinentia refrenatur, reipublicae vero res augentur. Et quoniam aliqui
propriae salutis pro nihilo facientes rationem milites et foederatos, qui debent pro
 libertate reipublicae contra inimicos certare, praesumunt subtrahere et in privatas
     suas occupare utilitates, praevidimus per praesentem nostram legem omnibus
 interdicere, ut nullum de cetero praesumant militem in quocumque relatum numero aut
foederatum subtrahere in sua domo aut in proprias habere possessiones: pro quibus nos
  multos sustinemus labores; exercentur enim et militant, ut communibus utiles sint
       rebus.

CAPUT I.
  Sint igitur omnes scientes qui milites aut foederatos aliquos in suis habent
  domibus aut possessionibus aut qualitercumque observantes et quasdam eis proprias
  inplentes utilitates, quod nisi intra triginta dierum dilationem computatorum ab
 insinuatione per loca praesentis nostrae dispositionis eos expulerint, substantiae
quidem habentium eos aut retinentium publicationi subiectae fisco applicabuntur, ipsi
 vero et dignitatibus et militiis quas habent expellentur, milites vero et foederati
   qui eis post dilationem observaverint non solum militia spoliabuntur, sed etiam
ultima sustinebunt supplicia. Scientibus et uniuscuiusque provinciae iudicibus, quia
    si aliqui inveniantur in locis quae ab his exactionibus aut convictoribus aut
     personis aliquibus aut dominiis aut possessionibus aut quibuslibet propriis
   utilitatibus permanentes, et non celeriter istos comprehenderint et suppliciis
   subdiderint, et milites quidem ad numeros suos transmittant in quibus militant,
 foederatos vero ad proprios optiones, et ipsi X. librarum auri poenam exigentur, et
insuper exilio tradentur utpote nostras iussiones praesumentes negligere. Nemo igitur
  neque divino quodam typo de hoc forsan facto neque praeceptis iudicum utatur, nec
     aliquis nostrorum iudicum huiusmodi aliquos typos aut praeceptiones iudicum
suscipiat, sed cum omni celeritate milites quidem ad proprios numeros, foederati vero
  ad suos optiones revertantur et pro communibus certent rebus: nullo modo enim de
    cetero concedimus nostros milites aut foederatos in quibusdam omnino privatis
       utilitatibus occupari.
<Epilogus>Quae igitur placuerunt nobis et per praesentem manifesta sunt legem,
 tua eminentia cognoscens in hac quidem felicissima civitate edictis secundum morem
     propositis, in provinciis vero praeceptionibus destinatis omnibus manifesta
constituere festinet.
<Dat. id. Apr. CP. imp. dn. Iustiniani pp. A. anno XVI. post cons. Basilii vc.>



►Sources:Auth.CVIII;Coll.VIII, tit.9;Ep.Theod.116; Ath. 20, 3;Epitome.15,
 23.



###### Nov117.htm ######
###### Nov117.htm ######

* NOV. CXVII
    UT LICEAT MATRI ET AVIAE ET ALIIS PARENTIBUS POST LEGITIMAM PARTEM LIBERIS

    DERELICTAM QUO MODO VOLUERINT RESIDUAM FACULTATEM DISPONERE,

      ET ALIA PLURA CAPITULA.

   (AD542)










  Idem Aug. Theodoto pp.

<Praefatio>Diversis capitulis ad nos relatis necessarium esse perspeximus generali
    haec lege disponere.

CAPUT I.
    Sancimus igitur licentiam esse et matri et aviae aliisque parentibus, postquam
  reliquerint filiis partem quae lege debetur, quod reliquum est suae substantiae, sive in
      solidum voluerunt sive in partem, filio vel filiae, nepoti vel nepti et deinceps
descendentibus donare aut etiam per ultimam relinquere voluntatem sub hac definitione atque
condicione. si voluerint, ut pater aut qui omnino eos habet in potestate in his rebus neque
  usumfructum nec quodlibet penitus habeant participium. Hoc enim et extraneis relinquere
 poterant, unde nulla parentibus utilitas nasceretur. Hoc itaque non solum parentibus, sed
  etiam omni personae licere praecipimus.
   1.Res autem ita relictas sive donatas positis sub potestate personis, si quidem
    perfectae sunt aetatis, licet sub potestate sint, licentiam habeant quo volunt modo
   disponere. Si vero aetate minores sint, per quem perspexerit testator aut donator haec
  gubernentur, donec illi quibus donata sunt aut relicta ad perfectam aetatem perveniant;
 licentiam habente testatore vel donatore et matri et aviae horum quibus res collatae sunt
  ipsarum rerum si voluerit gubernationem committere, licet maritis iunctae sint memoratae
mulieres, ita tamen si et ipsae huiusmodi gubernationem suscipere voluerint. Si vero forsan
    is qui relinquit aut donat nullum his dispensatorem determinaverit, aut ab eo datus
huiusmodi gubernationem subire noluerit, aut moriatur antequam illi perfectae fiant aetatis,
 iubemus iudicem competentem curatorem fide dignum cum legitima fideiussione rebus talibus
ordinare, qui debeat relictam talibus personis substantiam gubernare atque custodire, donec
 illi ad perfectam, sicut dictum est, aetatem perveniant. In illis enim casibus legem quae
usum parentibus praebet volumus custodiri, quibus non inest specialiter huiusmodi condicio.

CAPUT II.
  Ad haec autem et illud sancire perspeximus. ut si quis filium aut filiam habens de
 libera muliere, cum qua nuptiae consistere possunt, ducat in instrumento sive publico sive
   propria manu conscripto et habenti subscriptionem trium testium fide dignorum, sive in
 testamento sive sub gestis monumentorum, hunc aut hanc filium suum esse aut filiam, et non
  adiecerit naturalem, huiusmodi filios legitimos esse et nullam aliam probationem ab eis
 quaeri, sed omni frui eos iure quod legitimis filiis nostrae conferunt leges, utpote ipso
   patre, sicuti dictum est, filios proprios eos vocante. Ex hoc enim et cum eorum matre
 monstratur legitimum habuisse matrimonium, ut neque ab ea pro nuptiarum fide alia probatio
   requiratur. Si autem pater ex ipsa muliere multos filios habens uni ex eis testimonium
  quolibet ex praedictis praebuerit modis, sufficere etiam aliis ex eadem muliere natis ad
legitima iura patris testimonium uni datum.

CAPUT III.
 Hoc quoque praesenti constitutioni perspeximus adiciendum, ut si quis ex non scripto
     per affectum nuptialem uxorem acceperit et ex ea filios procreaverit, soluto autem
  matrimonio contingat eum etiam aliam ducere coniugem cum dotalibus instrumentis et ex ea
   similiter filios procreare, nullum circa paternam hereditatem aliis filiis ex indotata
  coniuge natis praeiudicium fieri, sed cum aliis filiis ex secunda natis uxore, quae cum
  dotalibus instrumentis copulata est, ad patris et illos hereditatem vocari, cum etiam ex
  solo affectu possit consistere matrimonium. Quod similiter valere volumus, etiamsi prius
quidem cum dotalibus instrumentis iungatur aliquis uxori, post illam vero alteram ducat solo
     nuptiali affectu.

CAPUT IV.
    Quia vero legem dudum protulimus iubentem aut dotalia fieri documenta aut alias
     probationes procedere factas apud ecclesiae defensores, per quas nuptias competat
confirmari, aut certe sacramenta praeberi, in praesenti perspeximus melius disponere ea quae
de his pridem sancita sunt. Et propterea iubemus eos qui maximis dignitatibus decorati sunt
 usque ad illustres non aliter nuptias celebrare nisi dotalia scribantur instrumenta, nisi
 tamen aliquis antequam mereretur huiusmodi dignitates ex affectu solo duxit uxorem. Tales
 enim nuptias ante dignitatem factas et post dignitatem legitimos manere praecipimus, et ex
      his natos legitimos esse filios; postquam vero honorati fuerint aliqui huiusmodi
  dignitatibus, non aliter ducere uxores nisi cum dotalibus instrumentis. Hanc autem legis
subtilitatem concedimus subiectis nostrae reipublicae barbaris, licet dignitatibus huiusmodi
  decorati sint, ut etiam nudo affectu possint ipsi volentes contrahere nuptias. Reliquos
     autem omnes praeter eos qui maximis, sicut dictum est, dignitatibus decorati sunt,
 cuiuslibet sint dignitatis aut militiae aut studii, si quidem voluerint aut potuerint, non
prohibemus cum dotalibus instrumentis ducere uxores; si autem etiam hoc non custodierint, et
  ex solo affectu celebratas nuptias firmas esse sancimus, et ex eis natos legitimos esse
      filios iubemus.

CAPUT V.
    Quia vero legem dudum posuimus praecipientem, ut si quis uxorem aliquando sine
   dotalibus acceperit cum affectu nuptiali et hanc sine causa legibus agnita proiecerit,
accipere eam quartam partem eius substantiae, et aliam post haec fecimus legem decernentem ,
   si quis indotatam uxorem per affectum solum acceperit et usque ad mortem cum ea vivens
 praemoriatur, accipere similiter et eam quartam illius substantiae portionem, ita tamen ut
 non transcendat haec centum auri librarum quantitatem, in praesenti melius utramque legem
disponentes sancimus, in utroque casu ex talibus matrimoniis natos filios legitimos esse et
 ad paternam vocari hereditatem, uxorem autem ex utroque horum casuum, si quidem usque tres
 habuerit filios eius vir sive ex ea sive ex alio matrimonio, quartam partem ex substantia
  viri accipere. Si autem amplius fuerint filii, tantum in utroque similiter casu accipere
 iubemus mulierem quantum uni competit filiorum: ita quippe ut usum solum in talibus rebus
 mulier habeat, dominium autem illis filiis servetur quos ex ipsis nuptiis habuit. Si vero
 talis mulier filios ex eo non habuerit, iubemus etiam dominii iure habere eam res, quas ex
  viri facultate ad eam venire per praesentem iussimus legem. Quae tamen inrationabiliter
 exclusa est, in ipso tempore expulsionis partem iubemus accipere quae continetur hac lege.
Virum enim in talibus casibus quartam secundum priorem nostram legem ex substantia mulieris
     accipere modis omnibus prohibemus.

CAPUT VI.
  Illo indubitanter observando, ut Leonis piae memoriae constitutio in omnibus aliis
casibus, qui non continentur praesenti lege, propriam habeat fortitudinem. Constantini vero
 piae memoriae legem ad Gregorium scriptam et super eam factam interpretationem a Marciano
 piae memoriae, per quam mulierum coniunctiones, quas Constantini lex abiectas vocavit, ad
   quosdam dignitatibus decoratos prohibentur, nullo penitus modo valere permittimus, sed
 licentiam volentibus praebemus, etsi quibuslibet magnis dignitatibus decorentur, huiusmodi
 mulieres cum dotalibus instrumentis sibimet copulare. Reliqui vero citra eos qui maioribus
  dignitatibus decorati sunt licentiam habebunt huiusmodi mulieres accipere, sive scripto
  voluerint sive solo affectu nuptiali, si tamen liberae sint et cum quibus licet nuptias
 celebrare.

CAPUT VII.
Illud quoque disponendum esse perspeximus, ut si quando inter maritum et uxorem nuptias
 solvi contigerit, ex huiusmodi <matrimonio> nati filii nullo modo laedantur ex separatione
nuptiarum, sed ad parentum hereditatem vocentur ex patris substantia indubitanter alendi. Et
  si quidem pater occasionem separationis praebeat et mater ad secundas non venit nuptias,
   apud matrem nutriantur expensas patre praebente; si vero per causam matris ostenditur
   solutum matrimonium, tunc apud patrem et maneant filii et alantur. Si autem contigerit
patrem quidem minus idoneum esse matrem vero locupletem, apud eam pauperes filios manere et
ab ea nutriri iubemus. Quemadmodum enim filii locupletes coguntur matrem egentem alere, ita
 instant decernimus et a matre locuplete filios pasci. Quod autem de alenda matre et filiis
  definivimus indigentibus, hoc quoque in omnibus ascendentibus descendentibusque personis
   utriusque naturae valere praecipimus.

CAPUT VIII.
 Quia vero plurimas in veteribus et nostris invenimus legibus causas ex quibus facile
   nuptiarum solutiones fiunt, ea causa perspeximus ex his abscidere aliquas, quae nobis
 indignae ad solvendas nuptias visae sunt, et eas solum nominatim praesenti inserere legi,
pro quibus rationabiliter potest sive vir sive mulier repudium mittere. Nunc autem causas ex
quibus maritus repudium sine periculo mittere potest et dotem uxoris lucrari (servato in ea
 dominio ex eodem matrimonio filiis, aut filiis non extantibus frui etiam proprietate) has
      esse disponimus:
1.Si contra imperium cogitantibus aliquibus conscia est mulier aut etiam suo viro non
  iudicet. Si autem vir hoc a muliere denuntiatum tacuerit, liceat mulieri: per quamcumque
  personam hoc declarare imperio, ut vir nullam ex hac causa repudii inveniat occasionem.
 2.Si de adulterio maritus putaverit posse suam uxorem convinci, oportet, virum prius
 inscribere mulierem aut etiam adulterum, et si huiusmodi accusatio verax ostenditur, tunc
repudio misso habere virum super ante nuptias donationem etiam dotem, et ad haec, si filios
    non habet, tantum accipere ex alia uxoris substantia quantum dotis tertia pars esse
cognoscitur, ut eius proprietati et dos et a nobis definita poena applicetur. Si enim filios
   habuerit ex eodem matrimonio, iubemus et dotem secundum de hoc leges aliamque mulieris
substantiam filiis conservari, et ita adulterum legitime convictum una cum uxore puniri. Et
     si quidem habeat uxorem adulter, accipere eam et dotem propriam et propter nuptias
  donationem, ut si filios habent, solo usu mulier fruatur donationis proprietate secundum
    leges filiis servanda; aliam vero mariti substantiam eius filiis ex nostra largitate
donamus. Filiis autem non existentibus antenuptialis quidem donationis proprietatem mulieri
 competere sancimus, aliam vero mariti omnem substantiam fisco secundum antiquas applicamus
 leges.
   3.Si quolibet modo mulier vitae viri fuerit insidiata, aut aliis hoc facientibus
       conscia viro non indicaverit.
4.Si cum viris nolente marito extraneis convivit aut cum eis lavatur.
     5.Si nolente viro foris domum manserit, nisi forsan apud proprios parentes.
 6.Si circensibus aut theatris aut amphitheatris interfuerit ad spectandum ignorante
    aut prohibente viro.
7.Si ergo contigerit aliquem citra unam praedictarum causarum suam uxorem domo propria
expellere, ut illa non habens parentes apud quos possit manere ex necessitate foris habitet
 nocte, iubemus nullam esse marito licentiam propter hanc causam repudium mittere uxori, eo
    quod ipse huius rei auctor exsistit.

CAPUT IX.
  Causas autem pro quibus rationabiliter potest viro a muliere mitti repudium <et> ex
  quibus potest et dotem accipere et propter nuptias donationem exigere (similiter filiis
servanda donationis proprietate, aut filiis non extantibus habere etiam huius dominium) has
   esse solas disponimus:
   1.Si contra imperium aut ipse cogitaverit aliquid aut cogitantibus conscius non
indicaverit imperio aut per se aut per quamcumque personam.
  2.Si quolibet modo vir insidiatus fuerit vitae mulieris, aut aliis hoc volentibus
    sciens non manifestaverit uxori et studuerit secundum leges ulcisci.
 3.Si maritus uxoris castitati insidiatus aliis eam adulterandam temptaverit tradere.
4.Si vir de adulterio inscripserit uxorem et adulterium non probaverit, licere mulieri
  volenti etiam pro hac causa repudium destinare viro, et recipere quidem propriam dotem,
lucrari autem et antenuptialem donationem, et pro huiusmodi calumnia, si filios non habuerit
ex eodem matrimonio, tantum secundum proprietatem accipere mulierem ex alia viri substantia
  quantum antenuptialis donationis tertia pars esse cognoscitur. Si autem filios habuerit,
  iubemus omnem viri substantiam filiis conservari, firmis manentibus quae de antenuptiali
     donatione aliis legibus continentur, ita tamen ut etiam propter illatam adulterii
  accusationem et non probatam illis quoque maritus subdatur suppliciis, quae esset passu
     mulier, si huiusmodi fuisset accusatio comprobata.
   5.Si quis in sua domo, in qua cum sua coniuge commanet, contemnens eam cum aliis
 inveniatur in ea domo manens, aut in eadem civitate degtens in alia domo cum alia muliere
 frequenter manere convincitur, et semel et secundo culpatus aut per suos parentes aut per
   mulieris aut per alias aliquas fide dignas personas huiusmodi luxuria non abstinuerit,
 licere mulieri pro hac causa solvere matrimonium, et recipere datam dotem et antenuptialen
   donationem, et pro tali iniuria tertiam partem aestimationis quam antenuptialis facit
  donatio ex eius substantia percipere, ita tamen ut, si filios habuerit, usu solo mulier
potiatur rerum quas ex antenuptiali donatione et poena tertiae portionis mariti substantiae
  acceperit, dominio communibus filiis conservando. Si autem filios non habuerit ex eodem
    matrimonio, habere eam talium rerum etiam proprietatem praecipimus.

CAPUT X.
Quia vero et ex consensu aliqui usque ad praesens alterna matrimonia solvebant, hoc de
 cetero fieri nullo sinimus modo, nisi forte quidam castitatis concupiscentia hoc fecerint.
Si autem huiusmodi personae filios habuerint, tam dotem quam antenuptialem donationem eorum
  filiis conservari disponimus. Si quis autem horum, aut maritus forsan aut uxor, postquam
propter castitatem ex consensu solvitur matrimonium, inveniatur alias contrahens nuptias aut
luxuriose vivens, iubemus, si quidam, sicut dictum est, filii fuerint ex memorato coniugio.
   super dotem et propter nuptias donationem eis tradi et proprietatem poenae substantiae
 illius quae convincitur deliquisse personae. Si vero filii minoris sint aetatis, gubernari
eos et pasci ab illo parente praecipimus, qui nihil praesenti legi contrarium egit. Si autem
   ambo parentes in huiusmodi vitio incidant, tunc utriusque parentis substantiam filiis
     applicari, dispensatorem autem his qui in minore aetate sunt ordinari providentia
competentis iudicis et aliorum quibus haec ex nostris legibus sunt commissa. Si autem filii
   non sint, utriusque personae substantiam fisci rationibus applicari, et eos qui talia
  deliquerunt legitimis subdi suppliciis. Aliter enim separationem matrimoniorum fieri ex
    consensu nulla ratione permittimus.

CAPUT XI.
   Quod autem a nobis sancitum est de his qui in expeditionibus sunt et in militiis
   constituti, sive milites sint sive foederati sive scholares sive alii quidam sub alia
 quacumque militia armata constituti, melius ordinare perspeximus. Et iubemus quantoscumque
   annos in expedito manserint, sustinere horum uxores, licet nec litteras nec responsum
    aliquod a suis maritis susceperint. Si qua vero ex huiusmodi mulieribus suum maritum
  audierit mortuum, neque tunc ad alias eam venire nuptias sinimus, nisi huius accesserit
 mulier per se aut per suos parentes aut per aliam quamcumque personam ad priores numeri et
     cartularios, in quo huius maritus militabat, et eos seu tribunum, si tamen adest,
    interrogaverit, si pro veritate mortuus est eius coniux, ut illi sanctis evangeliis
 propositis sub gestis monumentorum deponant, si pro veritate vir mortuus est. Et postquam
   haec gesta monumentorum confecta mulier pro suo testimonio perceperit, etiam post haec
    iubemus manere eam unius anni spatium, ut etiam post hunc decursum liceat legitimas
contrahere nuptias. Si autem praeter haec observationem mulier praesumpserit ad aliud venire
  matrimonium, et ipsa et qui ducit eam uxorem velut adulteri puniantur. Si autem qui sub
gestis monumentorum cum iureiurando testati sunt convincantur etiam postea false deposuisse
 testimonium, ipsi quidem militia nudati X auri librarum poenam compellentur exsolvere illi
    quem mentiti sunt mortuum esse, ipse vero licentiam habeat, si voluerit, suam uxorem
 recipere. Si vero scholaris fuerit ille de cuius morte dubitatio est, a primis scholae et
actuario, si autem foederatus, ab optione eius memoratam depositionem accipere eius uxorem.
   His observandis et circa alios omnes qui in armata militia referuntur.

CAPUT XII.
Praedictis itaque causis perspeximus etiam has nominatim adicere, ex quibus matrimonia
 sine poena licet transigere, hoc est de his qui non potuerint ab initio nuptiarum misceri
suis uxoribus et quae per naturam viris concessa sunt agere, insuper de his viris ac feminis
    qui consistente matrimonio sanctimonialem conversationem et monasterii habitationem
elegerint, et de his personis quae in captivitate aliquanto tempore detinentur. In his enim
   tribus casibus quae de eis prioribus nostris legibus continentur firma esse sancimus.
 Memoratas igitur omnes causas, quae in praesenti nostra lege continentur, solas sufficere
iubemus ad transactionem legitimorum matrimoniorum, reliquas autem omnes vacare praecipimus,
   nullamque aliam causam circa eas quae nominatim insertae sunt huic legi posse solvere
   legitimum matrimonium, sive nostris sive veteribus legibus continetur.

CAPUT XIII.
   Quia vero quaedam mulieres inhoneste volentes vivere festinant propria matrimonia
  solvere, sancimus, si quando mulier circa aliquam praedictarum a nobis causarum voluerit
 mariti solvere matrimonium, licentiam quidem eam non habere hoc agere, si vero permanserit
in huiusmodi impia voluntate et repudium marito transmiserit, iubemus dotem quidem viro dari
   communibus filiis secundum legem servandam, si autem filios non habuerit, lucrum fieri
 marito, mulierem vero periculo iudicis negotium audientis tradi episcopo civitatis in qua
 communiter domicilium habuerunt, quatenus illius providentia in monasterium ipsa mittatur,
  ut debeat donec advixerit ibi consistere. Et si quidem filios habuerit huiusmodi mulier,
 duas partes propriae eius substantiae dari filiis, tertiam vero monasterio in quo mittitur
   applicari iure proprietatis; si vero filios non habuerit, sunt autem ei parentes, duas
quidem partes eius substantiae monasterio praeberi ubi mittitur, tertiam vero partem illius
 parentibus dari, nisi tamen sub potestate eam habentes inrationabili repudio consenserunt:
  in hoc enim consentientes nihil eos penitus ex substantia filiae habere permittimus, sed
  haec omnia venerabili monasterio volumus applicari; porro neque filiis neque parentibus
  existentibus ei omnem similiter eius substantiam competere monasterio. Si vero iudex qui
 negotium examinat hoc non fecerit et tradiderit in hoc deprehensam civitatis episcopo, ut
 debeat in monasterium mitti, si quidem in hac felicissima civitate sit iudex, ipse quidem
  XXV librarum auri poenam exigitur, officium autem eius alias X; si vero in provincia sit
  huiusmodi iudex et non egerit quae a nobis in hoc iussa sunt, X librarum auri persolvat
  poenam, et officium eius alias V; si vero iudex fuerit non habens cingulum, ipse quidem
  poenam X auri librarum exigitur, ministrantes autem ei quinque: quatenus multa quae hinc
   accedit a memoratis personis per comitem privatarum et palatinorum scholam exigatur et
 nostro assignetur aerario. Si autem et vir circa mulierem transigere studuerit matrimonium
 et inrationabiliter repudium destinare, iubemus reddere quidem cum quam suscepit dotem una
   cum sponsalicia largitate, et tantum ex alia eius substantia praeberi mulieri quantum
 tertiam partem sponsaliciae faciet largitatis. Et si quidem sunt eius filii, solum usum et
  antenuptialis donationis et a nobis additae tertiae partis mulierem habere, proprietatem
 vero filiis conservari, filiis autem non existentibus habere mulierem super usum in ipsis
 rebus etiam proprietatem. Et praedictas quidem dispositiones de solutis rationabiliter aut
 inrationabiliter nuptiis ordinavimus, et omnia de memoratis casibus secundum hanc nostram
       constitutionem iudicari et decidi decernimus.

CAPUT XIV.
 Si quis autem propriam uxorem flagellis aut fustibus ceciderit sine aliqua causarum,
quas contra uxores ad matrimonii solutionem sufficere iussimus, matrimonii quidem solutionem
  ex hoc fieri nolumus, virum autem qui monstratur sine huiusmodi causa vel flagellis vel
  fustibus cecidisse suam uxorem tantum pro huiusmodi iniuria ex alia sua dare substantia
   uxori etiam constante matrimonio, quantum tertia pars antenuptialis facit largitatis.

CAPUT XV.
His quoque etiam illud adicimus, ut si quis forsan suspicatur aliquem velle suae uxoris
  illudere castitati et contestationes ei ex scripto tres destinaverit habentes testimonia
virorum fide dignorum, et post has tres ex scripto contestationes invenerit cum convenientem
   suae uxori, si quidem in sua domo aut ipsius uxoris aut adulteri aut in popinis aut in
 suburbanis, esse licentiam marito propriis manibus talem perimere nullum periculum ex hoc
formidanti. Si autem in alio loco talem invenerit cum sua uxore loquentem, non minus tribus
testibus fide dignis convocatis, per quos probare possit quia eum cum sua coniuge comperit,
   iudici tradere crimina examinanti, illum vero pro veritate cognoscentem, post tres ex
   scripto contestationes cum tali muliere eum inventum, talem quidem tamquam ex hoc solo
adulterii crimini subiacentem nulla alia ratione quaesita punire, licentiam autem <esse viro
  quomodo voluerit suam uxorem accusare et secundum leges> exequi crimen.
 1.Quia vero ita comperiuntur aliqui impii, ut etiam in venerandis domibus praesumant
in talibus se misceri sceleribus et ibi de peccatis tractare ubi consueverunt deum timentes
  peccatorum veniam postulare, iubemus, ut si quis talis inveniatur in locis venerabilibus
alienae uxori, de qua in suspicione est, post tres, sicut dictum est, contestationes loqui,
licentiam esse eius marito utrasque personas defensori ecclesiae aut aliis clericis tradere,
    <ut> ad eorum periculum divisi isti serventur, donec iudex hoc cognoscens mittat ad
  episcopum civitatis, quatenus ei isti tradantur, ut debeant sustinere tormentum secundum
  leges quae interdicunt adulteros a sanctissimis ecclesiis vindicari, nullam neque in hoc
      aliam iudice quaerente de adulterio probationem nisi tres, sicut supra diximus,
contestationes. His enim tribus contestationibus ostensis omnibus modis illi sicut adulteri
 punientur. Non enim debent huiusmodi personae in venerabili loco habere munimen, quem ipsi
   per scelus proprium despexerunt. Nam si eos qui alibi rapinas mulierum aut adulterium
   committunt et ad orationum domos confugiunt ab eis vindicari nostrae leges non sinunt,
  quomodo illis qui in ipsa ecclesia tale scelus studuerunt perpetrare permittimus aliquod
   auxilium ex ecclesiasticis terminis invenire? Sed omnibus modis hos iudicibus tradi et
   poenam sustinere, qua digni sunt qui sanctissima loca violare praesumunt. Qui enim ibi
 delinquit, ubi salutem petet? Et generaliter disponimus, ut si quis invenerit suam uxorem
  aut filiam aut neptem aut sponsam in venerandis locis cum aliquo loquentem et suspicatus
 fuerit turpis gratia causae eos colloqui, tradat eos defensori aut aliis eius sanctissimae
 ecclesiae clericis, ut ipsi suo periculo utrasque personas divise custodiant, donec iudex
      eos accipiat et secundum legis causam discernat.
<Epilogus>Quae igitur per praesentem et in perpetuum valituram legem nostra definivit
tranquillitas, in omnibus praedictis casibus valere volumus, nisi tamen nondum aut iudiciali
   decreto aut amicali conventione decisa sunt, quae suum robur habere sancimus. Gloriosa
igitur et eminentissima auctoritas tua in hac quidem inclita civitate edictis propositis ad
notitiam perducat universorum, in provinciis autem per praecepta ad clarissimos provinciarum
iudices destinata haec omnibus facere manifesta festinet, ut nullus penitus ignoret quae pro
  utilitate nostrorum collatorum a nobis disposita sunt, ita tamen ut omnibus per propria
    praecepta pronuntiet, quatenus sine quolibet iniusto dispendio nostris collatoribus
     praesentis legis fiat insinuatio.
<Dat. XV. k. Ianuar. CP. imp. dn. Iustiniani pp. Aug. anno XVI. post cons. Basilii vc.
 ind.>



►Sources:Auth.CXII;Coll.VIII, tit.13;Ep.Theod.117; Ath. 10, 9;Iul. const.CVIII.



###### Nov118.htm ######
###### Nov118.htm ######

* NOV. CXVIII
 DE HEREDIBUS AB INTESTATO VENIENTIBUS ET DE AGNATORUM IURE SUBLATO.

    (AD543)










   Idem Aug. Petro pp.

<Praefatio>Plurimas et diversas leges veteribus temporibus prolatas invenientes, per
quas non iuste differentia ab intestato successionis inter cognatos ex masculis et feminis
    introducta est, necessarium esse perspeximus omnis simul ab intestato cognationum
    successiones per praesentem legem clara compendiosaque divisione disponere, itaque
  prioribus legibus pro hac causa positis vacantibus de cetero ea sola servari quae nunc
    constituimus. Quia igitur omnis generis ab intestato successio tribus cognoscitur
gradibus, hoc est ascendentium et descendentium et ex latere, quae in agnatos cognatosque
      dividitur, primam esse disponimus descendentium sucsessionem.

CAPUT I.
Si quis igitur descendentium fuerit ei qui intestatus moritur cuiuslibet naturae aut
 gradus, sive ex masculorum genere sive ex feminarum descendens, et sive suae potestatis
  sive sub potestate sit, omnibus ascendentibus et ex latere cognatis praeponatur. Licet
enim defunctua sub alterius potestate fuerit, tamen eius filios, cuiuslibet sexus sint aut
    gradus, etiam ipsis parentibus praeponi praecipimus, quorum sub potestate fuit qui
     defunctus est, in illis videlicet quae secundum alias nostras leges patribus non
 adquiruntur. Nam in usu earum rerum, qui debet adquiri aut servari, nostras de his leges
 parentibus custodimus, sic tamen ut si quem horum descendentium filios relinquentem mori
   contigerit, illius filios aut filias aut alias descendentes in proprii parentis loco
    succedere, sive sub potestate defuncti sive suae potestatis inveniantur, tantam de
   hereditate morientis accipientes partem, quanticumque sint, quantam eorum parens si
  viveret habuisset: quam successionem in stirpes vocavit antiquitas. In hoc enim ordine
   gradum quaeri non volumus, sed cum filiis et filiabus ex praemortuo filio aut filia
nepotes vocari sancimus, nulla. introducenda differentia sive masculi seu feminae sint, et
sive ex masculorum seu feminarum prole descendant, sive suae potestatis seu sub potestate
sint constituti. Et haec quidem de successione descendentium disposuimus: consequens autem
 esse perspeximus et de ascendentibus constituere, quomodo ad descendentium successionem
vocantur.

CAPUT II.
  Si igitur defunctus descendentes quidem non derelinquat heredes, pater autem aut
 mater aut alii parentes ei supersint, omnibus ex latere cognatis hos praeponi sancimus,
 exceptis solis fratribus ex utroque parente coniunctis defuncto, sicut per subsequentia
declarabitur. Si autem plurimi ascendentium vivunt, hos praeponi iubemus qui proximi gradu
  reperiuntur masculos et feminas, sive materni seu paterni sint. Si autem eundem habent
  gradum, ex aequo inter eos hereditas dividitur, ut medietatem quidem accipiant omnes a
  patre ascendentes, quanticumque fuerint, medietatem vero reliquam a matre ascendentes,
 quantoscumque eos inveniri contigerit. Si vero cum ascendentibus inveniantur fratres aut
   sorores ex utrisque parentibus coniuncti defuncto, cum proximis gradu ascendentibus
vocabuntur, si et pater aut mater fuerint, dividenda inter eos quippe hereditate secundum
  personarum numerum, uti et ascendentium et fratrum singuli aequalem habeant portionem.
   Nullum usum ex filiorum aut filiarum portione in hoc casu valente patre sibi penitus
  vindicare, quoniam pro hac usus portione hereditatis ius et secundum proprietatem per
 praesentem dedimus legem. Differentia nulla. servanda inter personas istas, sive feminae
   seu masculi fuerint qui ad hereditatem vocantur, et sive per masculi seu per feminae
   personam copulantur, et sive suae potestatis seu sub potestate fuerit cui succedunt.
   Reliquum est ut tertium ordinem decernamus, qui vocatur ex latere et in agnates
    cognatosque dividitur, ut et hac parte disposita undiquo perfecta lei inveniatur.

CAPUT III.
   Si igitur defunctus neque descendentes neque ascendentes reliquerit, primum ad
hereditatem vocamus fratres et sorores ex eodem patre et ex eadem matre natos, quos etiam
cum patribus ad hereditatem vocavimus. His autem non existentibus in secundo ordine illos
fratres ad hereditatem vocamus qui ex uno parente coniuncti sunt defuncto, sive per patrem
 solum seu per matrem. Si autem defuncto fratres fuerint et alterius fratris aut sororis
 praemortuorum filii, vocabuntur ad hereditatem isti cum de patre et matre thiis masculis
 et feminis, et quanticumque fuerint, tantam ex hereditate portionem percipient, quantam
 eorum parens futurus esset accipere si superstes esset. Unde consequens est, ut si forte
  praemortuus frater, cuius filii vivunt, per utrumque parentem nunc defunctae personae
 iungebatur, superstites autem fratres per patrem solum forsan aut matrem ei iungebantur,
  praeponantur istius filii propriis thiis, licet tertio sint gradu (sive a patre sive a
   matre sint thii, et sive masculi sive feminae), sicut eorum parens praeponehatur, si
viveret. Et e diverso, si quidem superstes frater ex utroque parente coniungitur defuncto,
  praemortuus autem per unum parentem iungebatur, huius filios ab hereditate excludimus,
 sicut ipse si viveret excludebatur. Huiusmodi vero privilegium in hoc ordine cognationis
    solis praebemus fratrum masculorum aut feminarum filiis aut filiabus, ut in suorum
parentum iura succedant; nulli <autem> alii omnino personae ex hoc ordine venienti hoc ius
largimur. Sed et ipsis fratrum filiis tunc hoc beneficium conferimus, quando cum propriis
    iudicantur thiis masculis et feminis, sive paterni sive materni sint. Si autem cum
 fratribus defuncti etiam ascendentes, sicut iam diximus, ad hereditatem vocantur, nullo
modo ad successionem ab intestato fratris aut sororis filios vocari permittimus, neque si
  ex utroque parente eorum pater aut mater defuncto iungebatur. Quandoquidem fratris et
  sororis filiis tale privilegium dederimus, ut in propriorum parentum succedentes locum
soli in tertio constituti gradu cum his qui in secundo gradu sunt ad hereditatem vocentur,
    illud palam est quia thiis defuncti masculis et feminis sive a patre sive a matre
       praeponuntur, si etiam illi tertium similiter cognationis obtineant gradum.
1.Si vero neque fratres neque filios fratrum, sicuti diximus, defunctus reliquerit,
  omnes deinceps a latere cognatos ad hereditatem vocamus secundum uniuscuiusque gradus
 praerogativam, ut viciniores gradu ipsi reliquis praeponantur. Si autem plurimi eiusdem
  gradus inveniantur, secundum personarum numerum inter eos hereditas dividitur, quod in
     capita nostrae leges appellant.

CAPUT IV.
 Nullam vero esse volumus differentiam in quacumque successione aut hereditate inter
   eos qui ad hereditatem vocantur masculos ac feminas, quos ad hereditatem communiter
definivimus vocari, sive per masculi seu per feminae personam defuncto iungebantur, sed in
 omnibus successionibus agnatorum cognatorumque differentiam vacare praecipimus, sive per
femineam personam sive per emancipationem vel per alium quemlibet modum prioribus legibus
 tractabatur, et omnes sine qualibet huiusmodi differentia secundum proprium cognationis
    gradum ad cognatorum successionem ab intestato venire praecipimus.

CAPUT V.
   Ex his autem, quae de hereditate diximus et disposuimus, et quae de tutela sunt
    manifesta consistunt. Sancimus enim unumquemque secundum gradum et ordinem, quo ad
hereditatem vocatur aut solus aut cum aliis, et functionem tutelae suscipere, nulla neque
   in hac parte differentia introducenda de agnatorum seu cognatorum iure, sed omnibus
 similiter ad tutelam vocandis quique ex masculorum quique ex feminarum prole descendunt
 minori coniuncti. Haec autem diximus, si masculi et perfectae aetatis sint et nulla lege
 prohibeantur tutelam suscipere neque excusatione competenti sibimet utuntur. Mulieribus
enim etiam nos interdicimus tutelae subire officium, nisi mater aut avia fuerit: his enim
   solis secundum hereditatis ordinem et tutelam subire permittimus, si inter gesta et
nuptiis aliis et auxilio Velleiani senatusconsulti renuntiant. Haec enim servantes omnibus
 a latere cognatis ad tutelam praeponuntur, testamentariis solis tutoribus praecedentibus
 eas: defuncti namque voluntatem et electionem praeponi volumus. Si autem plurimi eundem
 cognationis habentes gradum ad tutelam vocantur, iubemus communiter convenientibus apud
   iudicem, cui huius partis sollicitudo est, unum aut plures, quanti ad gubernationem
     substantiae sufficiant, ex ipsis eligi et denuntiari, et eum vel eos minoris res
  gubernare, tutelae periculo omnibus imminente qui ad tutelam vocantur, et substantiis
      eorum minori tacite subiacentibus pro huiusmodi gubernatione.

CAPUT VI.
Haec autem omnia quae de successionibus generis sanximus, in illis volumus obtinere,
   qui catholicae fidei sunt. In haereticis autem iam a nobis positas leges firmas esse
   praecipimus, nullam novitatem aut imminutionem ex praesenti introducentes lege. Quae
igitur per hanc constitutionem in perpetuum observandam sancivit nostra tranquillitas, in
     illis volumus obtinere casibus, qui a principiis Iulii mensis praesentis sextae
  indictionis evenerunt aut post haec emergunt. Praecedentes namque casus, qui usque ad
       memoratum tempus pertransierunt, secundum veteres leges incidi praecipimus.
    <Epilogus>Tua igitur gloria per praesentem legem a nobis disposita ad omnium
cognitionem venire procuret, in hac quidem regia civitate edictis consuete propositis, in
  provinciis autem praeceptis dirigendis ad clarissimos praesides earum, ut nulli nostri
 imperii subiectorum sit ignota nostrae circa eos mansuetudinis providentia, ita tamen ut
     sine omni dispendio civium aut provincialium in omni loco praesentis legis fiat
       insinuatio.
       Dat. III. id. ..... CP. imp. Iustiniani anno XVI. pc. Basilii anno II.



 ►Sources:Auth.CXIII;Coll.IX, tit.1;Ep.Theod.118; Ath. 9, 10;Iul. const.CIX.



###### Nov119.htm ######
###### Nov119.htm ######

* NOV. CXIX
   UT SPONSALICIA LARGITAS SPECIALIS SIT CONTRACTUS, ET DE DIVERSIS CAPITULIS.

  (AD544)


   Idem Aug. Petro gloriosissimo praefecto sacrorum per Orientem praetoriorum.

CAPUT I.
     Sponsaliciam largitatem contractum specialem esse et iudicari et non aliis
  donationibus eam connumerari per praesentem sancimus legem, quoniam pro ea aequalitas
 dotis offertur. Sive igitur fiat sub gestis monumentorum eius insinuatio sive etiam non,
 iubemus eam per omnia suum robur habere tam apud mulierem quam apud virum, sive ab ipso
 viro sive ab altero aliquo mulieri detur seu conscribatur, vel in viri personam donatio
 fiat, quatenus ipsas res in nuptialem conscribat donationem. Et haec valere praecipimus,
     cuiuscumque sit donatio quantitatis, vel si non, sicuti est dictum, insinuetur.

CAPUT II.
  Et hoc quoque praesenti sancimus constitutione, ut licentia sit minoribus in ipso
    tempore, in quo licet eis testari de alia substantia, etiam suos servos in ultimis
 voluntatibus manumittere, nullo eis impedimento aetatis faciendo, sed vacante lege quae
 hoc primitus prohibebat.

CAPUT III.
  Et hoc insuper iubemus, ut si quis in aliquo documento alterius faciat mentionem
documenti, nullam ex hac memoria fieri exactionem, nisi et aliud documentum, cuius memoria
  in secundo facta, est, proferatur aut alia secundum leges probatio exhibeatur, quia et
quantitas, cuius memoria facta est, pro veritate debetur. Hoc enim et in veteribus legibus
invenitur.

CAPUT IV.
Hoc quoque sancimus. ut si quando appellatione secuta in novissimo indutiarum die aut
     pars utraque aut solus qui appellatione usus est occurrerit et suam praesentiam
 manifestaverit iudici futuro appellationis examinare iudicium aut eius consiliariis aut
  qui lites intromittunt, et si iudex eum in definitis diebus suscipere differat, nullum
   praeiudicium partibus aut uni harum ex hoc penitus fieri, sed et post haec examinari
 appellationes huiusmodi et sententia legitima terminari.

CAPUT V.
 Aliud ad haec capitulum nostra indigens providentia perspeximus emendare. Quia enim
     nostrae leges decernunt, si quando gloriosissimi praefecti sacrorum praetoriorum
  sententiam protulerint, nullam appellationem adversus eam offerri, sancimus, quotiens
  sententia gloriosissimorum praefectorum cuiuscumque regionis profertur, et unus forsan
 litigantium putaverit se gravari, habere eum licentiam petitionem offerre gloriosissimis
 praefectis qui sententiam protulerunt aut eorum consiliariis aut causas introducentibus
    intra decem dierum indutias post prolatam sententiam, ut hoc subsecuto non aliter
executioni sententia contradatur, nisi prius fideiussiones dignas praebuerit victrix pars
tantae quantitatis quantae fuerit condemnatio, ut si post haec retractatione modo legitimo
  procedente sententia resolvatur, res ei cum augmentis legitimis restituantur. Si vero
 intra memoratas decem dierum indutias post prolatam sententiam non obtulerit libellum is
qui putat se laesum, iubemus causae executionem sine fideiussione procedere retractationis
      iure servando illi qui se gravatum putaverit.

CAPUT VI.
Ad haec quoque sancimus, ut si contigerit minores velle se abstinere ab hereditate in
se devoluta et a se suscepta, si quidem omnes creditores praesentes fuerint in illis locis
in quibus in integrum restitutio postulatur, vocentur a iudice creditores et praesentibus
omnibus ab huiusmodi hereditate se minores abstineant. Si vero omnes aut aliqui creditorum
absentes fuerint, iubemus minores volentes hoc agere locorum iudicem in quibus ipsi degunt
 adire, illum vero per consuetas citationes vocare creditores, et si intra trium mensium
spatium nusquam appareant creditores, licere minoribus sine periculo huiusmodi hereditate
    abscedere, iudice providente apud quem agitur in integrum restitutio, ubi debeant
     hereditariae res mobiles et immobiles custodiri, quantitate quippe harum publica
    descriptione sub gestis monumentorum manifestanda.

CAPUT VII.
   Rursus sancimus, ut si quis mala fide rem possidens aut per venditionem aut per
donationem aut aliter hanc alienet, qui vero putat easdem res competere sibi hoc agnoscens
   intra decem annos inter praesentes et viginti inter absentes non contestatus fuerit
  secundum leges emptorem aut donationem accipientem aut illum ad quem res alio quolibet
 modo translatae sunt, eum qui tales res habet firme eas habere, post decennii videlicet
 inter praesentes et vicennii inter absentes decursum. Si autem ignorat verus alienatarum
   rerum dominus, et quia res ei competunt et quia alienatio facta est, non aliter hunc
   excludi nisi per tricennalem praescriptionem, non valente dicere eo qui res hoc modo
   possidet, quia ipse bona fide possidet, quando a mala fide possidente haec accepit.

CAPUT VIII.
 De praescriptione vero decennii haec ordinare perspeximus, ut si quando quispiam in
  praedicta decennii temporali praescriptione in quibusdam quidem annos praesens sit in
quibusdam vero absens, alios ei tantos annos super decennium adici quantos ex ipso decenno
    absens fuit. Haec autem omnia quae de temporali praescriptione decrevimus, non in
 praeteritis sed in futuris et tantum post praesentem legem negotiis atque causis valere
       praecipimus.

CAPUT IX.
  Quia vero ante hoc legem protulimus, ut testator aut manu propria aut per testes
 nomina heredum scribat in testamentis, agnovimus autem ex huiusmodi subtilitate plurima
  testamenta destructa, testatoribus non valentibus huiusmodi custodire subtilitatem aut
forsan nolentibus scire aliquos suam voluntatem, iubemus licentiam quidem esse volentibus
haec servare in propriis testamentis; si autem et haec non observent, sed secundum priscam
 consuetudinem testentur, etiam sic firmum testamentum esse sancimus, sive per se aliquis
   sive per alterius personam nomen heredis inscripserit, si omnino reliquam legitimam
     observationem in testamento testator servaverit.

CAPUT X.
 Legem vero, per quam sanximus non transferri ad alios res quae ad nostram domum ex
  venerabili ecclesia pervenerunt, vacare sancimus tam in his quae iam ad nostram domum
       legitime pervenerunt quam quae postea pervenire futura sunt.

CAPUT XI.
Si quando autem aliquis testamentum faciat et aliquam rem immobilem suae familiae aut
 alteri cuicumque personae nomine legati reliquerit et specialiter dixerit nullo tempore
   hanc rem alienari, sed aut apud heredes aut apud successores illius cui relicta est
    permanere, in hoc legato iubemus Falcidiam legem locum penitus non habere, quoniam
   alienationem eius testator ipse prohibuit. Haec autem obtinere praecipimus in illis
casibus qui nondum iudiciali decreto aut per amicalem conventum aut quolibet legitimo modo
       decisi sunt.
  <Epilogus>Eminentia igitur tua quae per praesentem legem in perpetuum valituram
 nostra sanxit tranquillitas edictis quidem in hac regia civitate propositis, praeceptis
   autem ad omnium provinciarum iudices destinatis ad omnium notitiam venire procuret.
 <Dat. XIII. k. Febr. CP. imp. dn. Iustiniani pp. Aug. anno XVII. post cons. Basilii
      vc. anno III.>



  ►Sources:Auth.CXIV;Coll.IX, tit.2;Ep.Theod.119; Ath. 10, 10;Iul. const.CX.



###### Nov120.htm ######
###### Nov120.htm ######

* NOV. CXX DE ALIENATIONE ET EMPHYTEOSI ET LOCATIONE ET HYPOTHECIS ET
ALIIS DIVERSIS CONTRACTIBUS IN UNIVERSIS LOCIS RERUM SACRARUM.
(AD544)


Idem Aug. Petro pp.

<Praefatio> Multis et diversis legibus super alienationibus et
emphyteosibus et locationibus et reliqua administratione
ecclesiasticarum rerum plantantibus praevidimus omnes praesenti
comprehendere lege.

CAPUT I.  Sancimus igitur nullam habere licentiam ordinatores rerum
huius regiae civitatis sanctissimae maioris ecclesiae aut
orphanotrophii aut xenodochii aut ptochotrophii aut nosocomii aut
aliae venerabilis domus in hac regia civitate sive in eius finibus
constitutae, exceptis venerabilibus monasteriis, vendere aut donare
aut commutare aut sub alterno dono dare aut quolibet alio modo
alienare rem immobilem aut civilem annonam aut rusticum mancipium,
nisi ad imperialem domum commutatio sola facta est; sed neque de
colonis iuste dari quid concedimus. Emphyteosis vero a praedicta
sanctissima maiore ecclesia regiae civitatis et memoratorum fieri
iubemus in persona eius qui accepit et aliis duobus deinceps
heredibus, non amplius sexta parte instantis canonis dimittimus ei qui
emphyteosis iure accepit. De competentibus vero proastiis ipsi
sanctissimae maiori ecclesiae et nominatis venerabilibus domibus in
regia civitate aut in eius regione [aut mansione] constitutis iubemus,
si quidem haec reditus habent, <in> integro canone ab his
[ordinatoribus] qui regunt ipsa venerabilia loca in emphyteosin haec
secundum praedictum modum accipienti et aliis duabus successionibus
dari, et nullam omnino relevationem, sed augmentum fieri. Si vero non
habent ipsa proastia aliquos omnino reditus, licentiam praebemus
ordinatoribus venerabilium locorum in aliqua quantitate haec, sicut
praedictum est, in emphyteosin dare.

1.Si vero contigerit quamlibet rem ex aliquo praedictorum venerabilium
locorum emphyteotico iure dato aut in imperialem domum aut in sacrum
nostrum aerarium aut in civitatem aliquam aut in curiam aut in aliam
aliquam venerabilem domum pervenire, licentiam praebemus ordinatoribus
venerabilium locorum, a quibus a principio emphyteosis facta est, mox
ut pervenerit in unam praedictarum personarum sive ipsa emphyteosis,
manifestare suam voluntatem intra biennium, et aut his derelinqui
eandem rem ad quos pervenit et annuam pensionem quae pacto continetur
inferri, aut hoc recipere emphyteosi soluta, eo quod hoc sibi prodesse
aestimant.

2.Si vero quaedam sunt loca aut ipsi sanctissimae maiori ecclesiae aut
alicui venerabilium domorum competentia. in quibus antiquae
habitationes depositae sunt et ex quibus nullus praebetur reditus,
praedictae vero venerabiles domus, quibus competunt loca, haec
reaedificare non possunt, licentiam damus ipsis ordinatoribus earum
emphyteoseos perpetuo iure tradere ipsa loca, ita tamen ut emphyteosis
in tertia parte pensionum. quae ex habitationibus adhuc stantibus
colligebantur, ex principiis temporis emphyteoseos procedat, aut si
emphyteota voluerit magis sub isto pacto accipi, ut loca primitus
aedificet, et ex additis illic per aestimationem pensionibus
medietatem partis dari venerabili domui a qua ipsa loca accepit, et
hoc fieri concedimus, uti vero huiusmodi emphyteotam et illic inventa
<de> depositis habitationibus materia.

CAPUT II.  Si vero aliquis voluerit quamlibet rem immobilem nomine
usus accipere a sanctissima maiore ecclesia regiae civitatis aut unius
memoratarum venerabilium domorum, non aliter hoc accipiat nisi aliam
mox rem dominii iure praebuerit, ex quo eandem rem accepit, tantum
habentem reditum quantum habet res, quae ei datur, et non maioribus
fisci praestationibus pragravatam, ut post eius mortem, aut post
tempus in quo datio usus convenit (non transcendens videlicet
accipientis vitam) utraque res integra et in dominium et in usum in
eandem venerabilem domum perveniat.

CAPUT III.  Locationes vero ab ipsis venerabilibus domibus fieri
concedimus in quantoscumque contrahentibus annos placuerit, non
transcendentibus videlicet triginta annorum tempus.

CAPUT IV.  Si vero contigerit aliquam praedictarum venerabilium
domorum nomine fiscalium tributorum aut alterius cuiuslibet
supervenientis necessitatis venerabili domui pecuniis egere, liceat
eius ordinatoribus immobilem rem [aut] supponere et dare in speciale
pignus, ut creditor possideat eandem rem et eius fructus colligat et
reputet sibi tam in his creditis pecuniis quam in usuris, non autem
maioribus quam quarta parte centesimae. Si vero persolverint debitum
praepositi eiusdem venerabilis domus aut ex fructibus adimpleatur
creditum, redeat iterum res ad venerabilem domum ex qua data est.

CAPUT V.  Emphyteosis vero et hypothecas et ultra quinquennium volumus
fieri a sanctissima maiore ecclesia regiae civitatis conscientia et
consensu beatissimi huius civitatis episcopi et patriarchae,
iurantibus praesentibus deo amabilibus oeconomis et cartulariis
eiusdem sanctissimae maioris ecclesiae, quia non ad praescriptionem
iuris eius contractus efficiatur; in aliis vero venerabilibus domibus,
si quidem sunt cartularii, ipsos aequali modo iurare praesente eo qui
praeest venerabili domui, si vero non sint cartularii, per eos qui
praesunt venerabilibus domibus propositis sanctis evangeliis
contractum fieri in scriptis cum iureiurando huiusmodi instrumentis,
quod non ad laesionem aut praescriptionem venerabilis domus contractus
efficitur.

1.Oeconomis vero et orphanotrophis et reliquis venerabilium domorum
ordinatoribus, nec non et omnibus cartulariis et parentibus eorum et
filiis et aliis, qui per genus eis vel nuptiarum iure coniuncti sunt,
interdicimus emphyteosis et locationes sive hypothecas rerum ipsis
venerabilibus domibus competentium aut per semet ipsos aut per
interpositam personam accipere, scientibus eis, quod si tale aliquid
fiat, et hoc invalidum erit et omnem substantiam tam eorum qui
accipiunt quam oeconomorum et cartulariorum et ordinatorum, quibus
secundum praedictum modum coniuncti sunt, in venerabilem domum, de qua
rem accipiunt, post obitum eorum pervenire iubemus.

CAPUT VI.  Et haec quidem super his quae sunt maioris ecclesiae et
praedictarum venerabilium domorum in regia civitate et eius circuitu
adhaerentium disposuimus. In aliis vero sanctissimis ecclesiis et
monasteriis et xenodochiis et nosocomiis seu reliquis venerabilibus
domibus quae in omnibus provinciis nostrae reipublicae positae sunt,
verum etiam monasteriorum in regis civitate et eius circuitu
adhaerentium consequenter definire praevidimus.

1.Licentiam igitur damus praedictis venerabilibus domibus non solum ad
tempus emphyteosin facere immobilium rerum sibi competentium, sed
perpetue haec emphyteotico iure volentibus dari. Et si quidem
sanctissimae sint ecclesiae vel aliae venerabiles domus, quarum
gubernationem loci sanctissimus episcopus aut per se aut per
venerabilem clerum facit, eam voluntate eorum et consensu fieri
huiusmodi contractum, iurantibus praesente eo oeconomis et
administratoribus et cartulariis ipsius venerabilis domus, quod ex hac
emphyteosi nullum damnum eidem venerabili domui infertur; si vero
ptochia aut xenones aut nosocomia aut reliquae venerabiles domus sint
propriam administrationem habentes, si quidem venerabilia oratoria
esse contigerit, cum voluntate maioris partis ibidem adorantium
clericorum, nec non et oeconomi, si vero xenon aut ptochium aut
nosocomium aut alia sit venerabilis domus, apud praepositum ipsius
contractum fieri, iurantibus ordinatoribus earundem venerabilium
domorum praesentia deo amabilis episcopi a quo praeponuntur aut
ordinantur, quod nihil ad laesionem aut praescriptionem ipsarum
venerabilium domorum de huiusmodi contractu efficitur.

2.In venerabilibus vero monasteriis primates eorum cum ampliore [et
maiore] parte ibidem deservientium monachorum contractum
efficiant. Praedictis vero omnibus iubemus inscribi instrumentum cum
iureiurando, quod non ad laesionem aut praescriptionem earundem res
agitur. Hac vero observatione huiusmodi procedente relevationem non
amplius fieri sexta parte reditus, quem habet res quae in emphyteosin
datur. Quaecumque vero de lapsis domibus competentibus venerabilibus
domibus quae in regia sunt positae civitate superius disposuimus, haec
in his venerabilibus domibus valere praecipimus.  Haec etiam super
ipsis venerabilibus domibus definire praevidimus, ut si quaedam ex eis
sive pro publicis collationibus sive pro alia necessaria causa eiusdem
domus debitis obnoxiae fiant, et non est possibile de rebus mobilibus
eadem persolvi debita, primo quidem ordine in speciali pignore dari
immobilem rem creditori, ut eius fructus colligens reputet sibi tam in
ipsis debitis mutuis pecuniis quam in usuris non amplius quarta parte
centesimae. Si vero noluerit isto modo transigere debitum, iubemus eos
quidem qui a sanctissimo patriarcha ordinantur, sive metropolitae sive
alii episcopi sint sive archimandritae sive orphanotrophi aut
ptochotrophi aut xenodochi aut nosocomi aut aliarum venerabilium
domorum ordinatores, apud sanctissimos patriarchas, a quibus
ordinantur aut praeponuntur, monumenta fieri, et cum iureiurando
ordinatorum et consensu amplioris partis in eis deservientium debitum
manifestari et quia non est possibile de rebus mobilibus istud
persolvi; eos vero qui a metropolitis ordinantur, sive episcopi sint
sive archimandritae sive orphanotrophi sive ptochii aut aliarum
venerabilium domorum ordinatores, apud eos similiter metropolitas
episcopos huiusmodi monumenta conscribi; ab illis vero episcopis, qui
aut a patriarchis aut metropolitis episcopis ordinantur et habent sub
propria iurisdictione aut monasteria aut ptochia aut xenones aut
nosocomia aut alias venerabiles domos, sub similem modum gesta fieri,
ita tamen ut, sive apud patriarchas sive apud metropolitas sive apud
alias episcopos huiusmodi gesta fiant, nullum pro his dispendium aut
expensam venerabiles domos sustinere. Propterea enim nolumus de cetero
apud iudices provinciarum aut defensores locorum huiusmodi monumenta a
memoratis personis sive domibus agi, ut nullum dispendium
sentiant. Postquam vero ista subsecuta fuerint apud memoratos
sanctissimos patriarchas aut metropolitas aut alias episcopos, tunc
praedicti ordinatores debitricis domus venerabilis in scriptis in
publico civitatis loco proponant per viginti dies, et isto modo
hortentur eos qui emere volunt immobilem rem, ut qui plus praebet
aliis praeponatur. His vero omnibus procedentibus venditionem fieri
pretio modis omnibus pro debito dando, ut non aliter habeat emptor
munitionem, nisi pretium pro ipso debito persolvatur, et hoc evidenter
inscribatur, quia nihil ad laesionem aut praescriptionem eiusdem
venerabilis domus efficitur. Si vero secundum praedictum modum emptor
huiusmodi rei non invenitur, iubemus creditorem ex iure praedictarum
venerabilium domorum, quod pro soluto dicitur, eandem accipere
possessionem, iusta et districta aestimatione facta, et addita in
pretio decima parte universae aestimationis in ipsa quantitate
accipere rem creditorem pro solutione certo dominio possessurum, ita
tamen ut ordinatores debitricis venerabilis domus et amplior pars in
eo deservientium huiusmodi venditionibus consentiat. Quae autem
praebetur in hoc immobilis res non per electionem creditoris detur,
sed secundum aequitatem aliud quidem fructiferarum aliud vero et
sterilium possessionum eiusdem venerabilis domus et in reditu earum et
in fiscali solutione et reliquae ordinationis.

3.Si vero quis aut episcopus aut oeconomus aut ordinator cuiuslibet
venerabilis domus sive in regis civitate sive in provinciis
constitutae pecunias credidit aut posthac crediderit, iubemus neque
eis haec reputari pro venerabili domo, nisi primitus ostenderint quia
in utilitates praedictae venerabilis domus ista profecerunt, neque
ipsum creditorem aut heredes eius contra venerabilem domum habere
aliquam pro ipsis actionem, nisi monstraverint quod in utilitatibus
venerabili domui competentibus pecuniae profecerunt, sed contra mutuas
accipientem pecunias aut heredes eius proprias moveant actiones.

CAPUT VII.  Hoc vero iubemus, ut excepta sanctissima maiore ecclesia
regiae civitatis et venerabilibus orphanotrophiis, xenonibus et
ptochiis, quae sunt in regia civitate, sub eius constitutis
ordinatione licentiam esse omnibus sanctissimis ecclesiis et
venerabilibus domibus nec non et monasteriis tam in regia civitate
quam in diversis provinciis constitutis permutationes ad invicem
facere, quando utrique venerabili domui servatur indemnitas,
consentientibus in scriptis aut per depositiones huiusmodi contractui
non solum, ordinatoribus utriusque venerabilis domus, sed et ampliore
parte in eis deservientium. Ea vero, quae ab imperiali domo in
quemlibet venerabilem locum pervenerunt aut postea pervenerint, nullo
modo vendi aut supponi pignori aut permutari aut omnino alienari
concedimus, neque si ad alteras venerabiles domos tale aliquid
egerint.

1.Et quoniam cognovimus ab aliquibus fieri alienationes monasteriorum,
ut haec a sacra figura in privatorum conversatione transferantur, et
hoc omnibus modis prohibemus. Si vero tale aliquid factum
deprehendatur, licentiam praebemus sanctissimo loci episcopo hoc
monasterium. vindicare et in antiquam figuram reducere. Si vero quis
de praedictis venerabilibus domibus quae in regia civitate sive in
aliis provinciis sunt, excepta sanctissima maiore ecclesia regiae
civitatis, praedium habeat plurimis fiscalibus tributis gravatum, ex
quo nullus infertur reditus venerabili domui, licentiam praebemus
eiusdem venerabilis domus ordinatoribus tale praedium alienare
quolibet modo voluerint ad perfectam securitatem eiusdem venerabilis
domus, gestis monumentorum videlicet in huiusmodi alienatione
conficiendis ab illis a quibus ordinatores talium locorum praeponuntur
sive ordinantur, et iurantibus in sanctis scriptures praeside eiusdem
venerabilis domus et ampliore parte in ea deservientium, quod neque
per proditionem neque per gratiam aut quamlibet praescriptionem
alienatio fiat, sed ut servetur immunitas eidem venerabili
domui. Oeconomis vero et ordinatoribus et cartulariis ubicumque
venerabilium domorum constitutarum et parentibus eorum et filiis et
aliis, qui secundum genus aut secundum matrimonii iura eis
coniunguntur, locationes aut emphyteosis aut emptiones aut hypothecas
rerum immobilium ipsis venerabilibus domibus competentium subire aut
per se aut per interpositam personam, secundum quod et his qui in
regia civitate sunt, eisdem poenis prohibemus.

CAPUT VIII.  Si vero quis aut locator aut emphyteosa alicuius rei
competentis aut sanctissimae maiori ecclesiae aut alteri venerabili
domui in quolibet loco nostrae reipublicae constitutae aut deteriorem
faciat rem, quam [quod] aut accepit aut post haec acceperit, aut per
biennium non intulerit quod ab eo promissum est emphyteoticum aut
locationis canonem, damus licentiam venerabili domui, ex qua locatio
aut emphyteosis facta, est, et quae debentur sola pro praecedenti
tempore et antiquum statum locatae sive emphyteoticae rei exigi et
eici de emphyteosi sive locatione, non valente de emponematis actionem
aliquam contra venerabiles domos movere. Si vero noluerint praedicti
ordinatores expellere eum, exigi quidem eum praecipimus quae pro
locatione sive emphyteosi debere cognoscitur, usque ad definitum vero
tempus completum datam sibi rem tenere eum et quae placita sunt
dare. Si vero refugiat, licentiam praebemus praepositis eorundem
venerabilium locorum indemnitatem venerabilibus domibus de eiusdem
rebus fieri, non valente neque hic de emponematis aliquid praetendere.

CAPUT IX.  Sanctissimas vero ecclesias Odessi et Tomeos civitatum
praecipimus alienare res immobiles pro captivorum redemptione, nisi
sub hoc condicione possessiones aliqui eis dederunt, ut nullo modo has
alienent. Et hoc autem concedimus, ut Hierosolymorum sanctissima
ecclesia licentiam habeat domos competentes ei et positas in eadem
sancta civitate vendere, non in minori pretio quam de pensionibus eis
in quinquaginta annis colligitur, ut ex earum pretio alios reditus
meliores emat. Si vero quidam cuilibet venerabili domui sive in hac
regia civitate sive in provinciis positae steriles possessiones
donaverint aut vendiderint aut alio modo concesserint aut
dereliquerint, iubemus pro talibus rebus nullam laesionem sustinere
venerabilem domum in quam huiusmodi possessiones pervenerunt, aut
fiscalium nomine aut alterius cuiuslibet causae gratia praegravari,
sed omne huiusmodi onus in dantes et eorum heredes recurrere,
necessitatem habentibus recipere datas huiusmodi possessiones et
restituere de propria facultate venerabili domui omne damnum quod ex
huiusmodi occasione ei contigerit. Si vero et talis dolus in re
subsecutus est, ut aliquae pecuniae pro hoc venerabili domui darentur,
et eas iubemus in proprium lucrum venerabilem domum habere, steriles
vero res ei qui dedit et heredibus eius omni modo restitui.  1.Ad haec
iubemus, ut nulla necessitas sanctissimis ecclesias vel aliis
venerabilibus locis tam in regia civitate quam in omnibus nostrae
reipublicae provinciis positis inferatur possessiones steriles aut
frugiferas ubilibet constitutas emere, ut non inveniantur per hanc
occasionem et quas habent perdere aut debitis obnoxiare. Si vero quis
voluerit rem immobilem nomine usus accipere ab aliqua praedictarum
venerabilium domorum (secundum quod superius de venerabilibus domibus
quae in regia civitate sunt positae disposuimus), non aliter hoc
accipiat, nisi aliam mox rem dominii iure praestiterit venerabili
domui, a qua eandem rem accepit, tantum habentem reditum quantum habet
res quae ei datur, et non maioribus tributis gravatam, quatenus post
eius transitum aut tempus, in quo datio usus est placita, non
transcendens scilicet eius qui acceperit vitae tempus, utramque rem
integro iure et secundum dominium et secundum usum in ipsam
venerabilem domum pervenire. Et haec quidem de immobilibus rebus
iubemus.

CAPUT X.  De sacris autem vasis competentibus sanctissimae maiori
ecclesiae regiae civitatis aut aliis venerabilibus oratoriis domibus
in qualicumque loco nostrae reipublicae positis generaliter
constituimus, ut non aliter haec vendantur aut supponantur nisi pro
captivorum redemptione. Si vero sunt plura vasa in aliqua memoratarum
venerabilium domorum nullum necessarium usum facientia, et contigerit
huiusmodi venerabilem locum debitis adgravari, et non sunt aliae
manifestae res de quibus debeant debita reddi, licentiam eis damus
gestis monumentorum, sicut superius dictum est, constitutis praedicta
superflua vasa aut aliis venerabilibus locis necessaria habentibus
vendere aut conflare et similiter vendere et eorum pretium in debitum
praebere, ut non immobiles res alienentur.

CAPUT XI.  Si vero praeter haec quae inserta sunt praesenti legi
contractus fiat super competentibus rebus mobilibus et immobilibus uni
memoratarum venerabilium domorum, reddi quidem eidem sanctissimae
ecclesiae sive venerabili domui rem, super quam tale aliquid
subsecutum est, cum medii temporis fructibus, maneat autem apud eam et
pretium aut antidorum aut quod pro permutatione aut alia qualibet
occasione ei datum est. .Si vero emphyteosis agatur praeter haec quae
disposita sunt a nobis, reddi sanctissimae ecclesiae sive
venerabilibus locis eandem rem iubemus, et emphyteotam secundum quod
placitum est dare et pactum finire secundum virtutem emphyteoticalium
instrumentorum.  Si vero donetur res ecclesiastica aut alterius
venerabilis domus, et hanc reddi sanctissimae ecclesiae aut aliis
venerabilibus locis cum medii temporis fructibus, et tantum aliud
quantum valebat res ipsa. Si vero hypotheca contra haec detur,
creditor quod debetur perdat, et res venerabili loco
reddatur. Tabellionibus praesumentibus praeter hanc nostram legem
talibus ministrare instrumentis perpetuo exilio condemnandis. Si vero
aliquid ante hanc legem secundum antiquas constitutiones factum est,
iubemus hoc modis omnibus propriam habere virtutem. Omnia vero quae
contra antiquas leges facta sunt revocari sancimus, et res quae contra
virtutem earum data est venerabilibus domibus reddatur; et de cetero
secundum praesentem legem omnia fieri disponimus, vacantibus post haec
omnibus aliis constitutionibus quae super talibus casibus dudum
loquebantur.

<Epilogus>Eminentia igitur tua quae per praesentem legem in perpetuum
valituram nostra sanxit tranquillitas inconvulsa observare festinet,
edicto in sollemnibus et legitimis locis per decem dies proposito et
nullo pro tali occasione in provinciis destinando. Nos enim
providimus, quali modo sine collatorum laesione omnibus praesens
nostra generalis constitutio manifesta fiat.

Dat. VII. id. Mai. CP. imp. dn. Iustiniani pp. Aug. anno
XVIII. pc. Basilii vc.  anno III.



Sources: Auth. CXV; Coll.IX, tit.3; Ep.Theod.120; Ath. 2, 2;Iul. const.CXI.



###### Nov121.htm ######
###### Nov121.htm ######

* NOV. CXXI
     UT QUAE PER PARTES FIUNT USURARUM SOLUTIONES IN DUPLUM COMPUTENTUR.

 (AD 535)



    (Based upon the Latin text of Schoell and Kroll's edition)
.

Translated from the Greek




       Imperator Iustinianus Augustus Arsilio praesidi Tarsi.
  Praefatio.Cum curiales nobis supplicare videamus iisque consulamus, merito
 artes legibus nostris contrarias et concessiones per fraudem excogitatas valere non
      patimur.
I.Docuerunt enim Eusebius et Aphthonius potentiam nostram, se nepotes Demetrii
 esse ex Palladio Demetrii filio natos, Demetrium autem ab Artemidoro debiti nomine
 quingentos aureos mutuatum esse et usuras quoque stipulatum, atque nuper se sacram
    sanctionem impetrasse, quae si duplum debiti solutum sit, nullam adversus eos
    exactionem esse secundum leges nostras iuberet; Artemidori autem creditoris
 successores Epimachum et Artemonem dixisse, mentitos se esse in precibus suis neque
  auxilio nostro potiri debere: neque enim debito satisfactum, sed solos nongentos
quadraginta novem aureos solutos esse. Palladium enim supplices dicunt ipsorum patrem
 una cum Paulo et Demetrio patre eius octingentos sexaginta septem aureos solvisse,
Artemonem vero et Priscianam Artemidori liberos, Epimachi et Artemonis avos, dixisse
  solutionem per partes factam sortem non attigisse, sed omnia in usuras computari
  velle (idem autem sententiam quoque praesidis provinciae dicere), et propterea a
 Palladio pro priore quingentorum aureorum feneraticia cautione alteram sescentorum
    aureorum exegisse; iam se ipsos quoque dicunt diversis temporibus Palladium
 septuaginta duos, Eusebium et Aphthonium decem aureos solvisse, ut inde nongentorum
     quadraginta novem aureorum summa conficiatur; eum vero, qui de eo negotio
   cognovisset, cum non considerasset unam esse totius accusationis causam, se non
 admisisse, sed in sortem sescentorum aureorum condemnare voluisse. Itaque petierunt
  ut hac necessitate exuerentur, et computato toto debito quingentorum aureorum, si
unum et quinquaginta solverent qui reliqui essent ad mille solidorum quantitatem, et
a toto debito liberarentur et feneraticiam cautionem sescentorum aureorum reciperent.
   II.Itaque quoniam leges nostrae nihil supra duplum solvi volunt, eamque a
 prioribus discrepantiam habent, quod illae quidem debita usque ad duplum sistebant,
 si nulla solutio facta esset, nos autem eas quoque solutiones quae per partes fiant
debita solvere permisimus, siquidem usque ad duplum perveniant, sancimus ut secundum
hoc fiat computatio, atque illi si quantum reliqui sit ad mille aureos solvant etiam
  feneraticiam sescentorum aureorum cautionem recipiant, ne ex hac causa eveniat ut
   multiplicatum debitum exigatur.
  Epilogus. Magnificentia igitur tua quae nobis placuerunt et per hanc sacram
   pragmaticam sanctionem declarantur ad opus et effectum adducere studeat, ut et
    interpretatio contra haec prolata in sententiis, quarum supplices meminerunt,
abiciatur, et omnia quae per obreptionem et ab una parte adversus legem acta sunt vel
     agentur cessent. Divinitas te servet per multos annos, frater iucundissime.
  Dat. XVII. k. Mai. CP. Belisario vc. cons.



 ►
     Sources:
    Ep. Theod. 121; Ath. 17, 3.



###### Nov122.htm ######
###### Nov122.htm ######

* NOV. CXXII
    EDICTUM DE CONSTITUTIONE ARTIFICUM

      (AD 544)



   (Based upon the Latin text of Schoell and Kroll's edition)
.

     Translated from the Greek




Praefatio. Cognovimus post castigationem quae secundum domini dei clementiam
contigit eos qni negotiationes et artificia exercent et diversarum artium opifices
 et agricultores nec non nautas, cum potius meliores fieri deberent, avaritiae se
      dedisse, et duplicia atque triplicia pretia mercedesque contra veterem
      consuetudinem exigere.
    I.Placuit igitur nobis per sacrum edictum omnibus eiusmodi avaritiam
    interdicere, neve ullus in posterum negotiator aut agricola aut artifex ex
   quacumque arte vel negotiatione vel agricultura maiora quam secundum veterem
consuetudinem pretia mercedesve exigere. Iubemus autem eos quoque qui aedificiorum
 et agrorum colendorum aliorumque operum mensuras faciunt nihil amplius operariis
 imputare, sed ipsis quoque antiquam consuetudinem servare. Atque haec eos quoque
   observare iubemus, qui qualiacumque opera imperant vel etiam species quasdam
  redimunt: quibus ne ipsis quidem ut plus quam more constitutum est praestare
 liceat permittimus. Sciant autem qui quicquam amplius quam vetus consuetudo fert
exigunt, se triplicem quantitatem fisco inferre coactum iri, si contra id quod ab
   initio constitutum erat eos accepisse vel dedisse appareat.
 Epilogus. Haec autem examinari atque vindicari iubemus et a tua sublimitate
  et a gloriosissimo praefecto huius felicis urbis. Per vos enim ab iis qui hanc
nostram constitutionem violaturi sint multam definitam exigi eosque poenis subici
 volumus; cum officiis quae vobis apparent quinque librarum auri poena immineat,
   si quid eorum quae a nobis constituta sunt neglectum fuerit.
  Dat. x. k. Apr. CP. <imp.> dn. Iustiniani pp. Aug. anno XVII. post cons.
      Basilii vc. anno III.



       ►
    Sources:
   Ep. Theod. 122; Ath. 21, 3.




###### Nov123.htm ######
###### Nov123.htm ######

* NOV. CXXIII
 DE SANCTISSIMIS ET DEO AMABILIBUS ET REVERENTISSIMIS EPISCOPIS
 ET CLERICIS ET MONACHIS.

     (AD546)

  Imp. Iustinianus Aug. Petro gloriosissimo pp.

<Praefatio>De gubernatione et privilegiis aliisque diversis capitulis ad sanctissimas
     ecclesias et alias venerabiles domos pertinentibus iam quaedam disposuimus, super
  sanctissimis autem episcopis et clericis et monachis dudum in diversis constitutionibus
 disposita cum competenti correctione hac comprehendere lege perspeximus.

CAPUT I.
    Sancimus igitur, quotiens opus fuerit episcopum ordinare, clericos et primates
  civitatis, cuius futurus est episcopus ordinari, mox in tribus personis decreta facere
  propositis sacrosanctis evangeliis periculo suarum animarum dicentes in ipsis decretis,
quia neque propter aliquam donationem neque propter promissionem aut amicitiam aut propter
aliam quamlibet causam, sed scientes eos rectae et catholicae fidei et honestae vitae esse
 <et> litteras nosse hos elegerunt, et quia neque uxorem neque filios aliquis eorum habet,
 neque concubinam aut filios naturales cognoscunt eum habuisse aut habere, sed et si prius
uxorem aliquis ex eis habuit, et ipsam unam et primam et neque viduam neque viro coniunctam
 nec legibus aut sacris canonibus interdictam; sed neque curialem aut officialem hunc esse
 cognoscunt, aut si curiali vel officiali subiacet fortunae, sciunt eum in monasterio non
 minus quindecim annis monachicam conversationem implesse.
 1.Hoc quoque decretis oportet inseri, quia non minus quam triginta quinque aetatis
annos habere si qua eligitur ab eis cognoscunt personam: ut ex trium personarum pro quibus
 talia decreta facta sunt melior ordinetur electione et periculo ordinantis. Curialem vero
 vel officialem qui, sicut dictum est, quindecim annis in monasterio conversatus est et ad
   episcopatum provocatus, liberum esse propria fortuna, ita tamen ut liberatus a curia
 quartam partem suae substantiae sibi retineat, reliquis eius rebus secundum nostram legem
       curiae et fisco vindicandis.
2.Damus autem licentiam decreta facientibus, si quempiam laicorum praeter curialem et
 officialem dignum memorata electione esse putaverint, hunc cum alios duobus clericis aut
  monachis eligere, ut si laicus hoc modo ad episcopatum eligatur, non repente episcopus
   ordinetur, sed primo clericis non minus tribus mensibus connumeretur, et ita sanctas
  regulas et cotidianum ecclesiae ministerium edoctus episcopus ordinetur; qui enim alios
debet docere, ab alios post ordinationem doceri non debet. Si vero, ut evenit, in quibusdam
    locis non inveniantur tres personae ad talem electionem opportunae, liceat decreta
 facientibus in duobus et una persona decretum facere, omnes tamen dictas a nobis habente
testationes. Si vero qui debent episcopum eligere, citius ipsa decreta intra sex menses non
   faciant, tunc periculo propriae animae ille quem competit ordinare episcopum ordinet,
  omnibus alios quae praediximus observandis. Si quis autem citra memoratam observationem
 episcopus ordinetur, iubemus hunc omnibus modis episcopatu depelli; sed etiam illum, qui
   praeter haec praesumpsit ordinare, segregari uno anno sacro ministerio, et omnem eius
substantiam quae quolibet tempore aut modo in eius dominium deducta est propter culpam quam
  fecit dominio ecclesise cuius episcopus est vindicari.

CAPUT II.
 Si quis autem ad ordinationem electum episcopatus accusaverit in qualibet causa quae
possit secundum leges aut canones eius impedire ordinationem, differatur huius ordinatio et
 prius contra eum propositam causam (sive praesente accusatore et ab eo propositam causam
  exequente, sive etiam differente per tres menses suam accusationem implere) diligenter
    examinari ab illo a quo futurus erat episcopus ordinari. Et si quidem obnoxium eum
 accusationi invenerit, prohibeatur ordinatio; si vero obnoxius non ostendatur, ordinatio
quidem non impediatur, accusator autem, sive non probavit sive etiam fugit propositam a se
    accusationem, provincia in qua habitat abiciatur. Si quis autem ante examinationem
  accusatum ordinaverit, ordinatus quidem sacerdotio repellatur, qui vero talem ordinare
festinaverit, superius dictae subiaceat poenae tam in annali prohibitione sacri ministerii
    quam etiam ut omnes eius res ecclesiae vindicentur.
  1.Prae omnibus illud servari sancimus, ut nullus per suffragium auri aut aliarum
 rerum episcopus ordinetur. Si quid autem tale committatur, ipsi semet ipsos et dantes et
 accipientes et mediatores eorum secundum sanctas scripturas et sacras regulas damnationi
 subiciunt, et propterea et qui dat et qui accipit et mediator eius factus sacerdotii aut
  cleri honore removeatur; quod autem pro hac causa datum est, ecclesiae illi vindicetur
cuius voluit sacerdotium comparare. Si vero laicus forte pro hac causa aliquid accipiat aut
  mediator rerum factus, datas res in duplum eum exigi iubemus ecclesiae vindicandas. Non
    solum autem quae secundum hunc modum dantur vindicari praecipimus, sed etiam omnem
  cautionem pro hoc quolibet modo expositam et pignorum vel fideiussorum obligationem et
 omnem aliam quamlibet actionem vacare sancimus; et super hoc qui promissionem accepit non
solum professionem reddat, sed etiam aliud tantum quantum professio continet exigatur, quod
   debet ecclesiae dari.

CAPUT III.
Si quis autem episcoporum sive ante suam ordinationem sive post ordinationem voluerit
 proprias res aut partem earum ecclesiae offerre cuius sacerdotium accepit, non prohibemus
et omni condemnatione et poena praesentis legis liberum eum sancimus, sed etiam omni laude
 dignum iudicamus, quoniam hoc non est emptio, sed oblatio. Pro consuetudinibus illa sola
permittimus praeberi ab ordinatis episcopis, quae subsequenter praesenti legi inserta sunt.
Iubemus igitur beatissimos quidem archiepiscopos et patriarchas, hoc est senioris Romae et
 Constantinopoleos <et Alexandriae et Theopoleos> et Hierosolymorum, si quidem consuetudo
  habet episcopis aut clericis in eorum ordinatione minus quam XX libras auri dari, ipsa
solummodo praeberi quae consuetudo recognoscit, plus autem ab hac quantitate nihil supra XX
  auri libras praeberi. Metropolitas autem a propria synodo aut a beatissimis patriarchis
ordinatos et alios omnes episcopos, qui aut a patriarchas aut metropolitis ordinantur, <si
quidem non minorem XXX auri libris reditum habet ecclesia ordinati,> dare pro intronisticis
   quidem solidos C, notariis autem ordinantis et aliis ministrantibus ei et sollemniter
accipientibus solidos CCC. Si vero ecclesiae reditus minus quidem quam XXX auri libras per
annum reddant non minus autem X, pro intronisticis <solidos C dari, aliis autem omnibus ex
consuetudine percipientibus) solidos CC. Si vero minus quidem quam X non minus autem V auri
libras ecclesiae reditus esse contigerit, pro intronisticis quidem dari solidos L, omnibus
 autem aliis ex consuetudine percipientibus solidos CC. Si autem minus quidem V non minus
autem III auri libras ecclesia reditus habet, praebere pro intronisticis solidos X et VIII,
omnibus autem ex consuetudine percipientibus solidos XXIIII. Si autem minus tres non autem
  minus duas auri libras quantitas redituum ecclesiae comperiatur, dare pro intronisticis
 quidem solidos XII, pro omni vero alia consuetudine solidos VI. Episcopum enim ecclesiae
  minus duas auri libras reditus habentem neque pro intronisticis neque pro alia qualibet
    consuetudine dare aliquid permittimus. Haec autem quae praebere disposuimus, primus
presbyter ordinantis episcopi et archidiaconus susciptentes ex consuetudine percipientibus
   dividant. Haec igitur iubemus omnibus modis observeri, ut non ex talibus occasionibus
     ecclesiae debitis praegraventur et sacerdotia venalia fiant. Si quis autem ultra
quantitatem a nobis definitam pro intronisticis aut consuetudinibus quolibet modo praesumat
   accipere, iubemus, quicquid plus acceperit, triplum ex rebus eius vindicari ecclesiae
      dantis. Sed haec quidem pro episcoporum ordinatione dicta sunt.

CAPUT IV.
    Post ordinationem vero servili et inscripticia fortuna episcopos liberos esse
 praecipimus; nisi curialis aut officialis citra praedictam observationem ordinetur: tales
    enim episcopatu remotos curiae aut officio restitui iubemus, ut non ex tali fortuna
   sacerdotio fiat iniuria. Illos autem, qui ante hanc nostram legem ex curiali fortuna
inveniuntur episcopi ordinati, huiusmodi quidem fortuna liberos esse, legitimam vero partem
ex propriis rebus curiae et fisco dare, sic tamen ut nullum inminutionem ecclesiastica iura
 sustineant in rebus, quas in episcopatu adquisitas ecclesiae eorum competere disposuimus.
    Si vero contigerit ordinatum episcopum sub proprii parentis potestate esse, ex ipsa
     ordinatione suae potestatis sit.

CAPUT V.
     Deo autem amabiles episcopos et monachos ex nulla lege tutores aut curatores
 cuiuscumque personae fieri permittimus. Presbyteris autem et diaconis et subdiaconis iure
 et lege cognationis [tutelam aut curam suscipere hereditatis permittimus proprie et solo
    gradu cognationis] ad tutelam et curam vocatis huiusmodi suscipere administrationem
  permittimus, si tamen intra quattuor menses ex quo vocati sunt apud competentem iudicem
  scripto declarent talem administrationem propria voluntate suscepisse. Et si quis eorum
     forsan hoc fecerit, nullum ex hoc in alia tutela aut cura praeiudicium patiatur.

CAPUT VI.
   Alium autem fieri susceptorem aut exactorem fiscalium functionum aut conductorem
   publicorum aut alienarum possessionum aut curatorem domus aut procuratorem litis aut
   fideiussorem pro talibus causis episcopum aut oeconomum aut alium clericum cuiuslibet
gradus aut monachum proprio nomine aut ecclesiae aut monasterii subire non sinimus, ut non
  per hanc occasionem et sanctis domibus damnum fiat et sacra ministeria impediantur. Si
 autem ecclesiis aut monasteriis possessiones quaedam adiacentes inveniantur, et voluerint
  dispensatores ipsarum venerabilium domuum in conductionem aut emphyteosim has accipere,
      tunc omnibus clericis et monachis pro his causis in ipso instrumento sub gestis
  monumentorum consentientibus et manifestantibus, pro utilitate venerabilium domuum hoc
 fieri, talem conductionem et emphyteosim procedere sinimus. Sed etiam ipsis sanctissimis
ecclesiis et aliis venerabilibus domibus damus licentiam conductiones et emphyteosis facere
    ad invicem, et clericis similiter propriarum ecclesiarum possessiones conducere et
 gubernare (cum voluntate tamen episcopi et oeconomi) permittimus, exceptis personis quas
  per aliam legem hoc facere prohibuimus. Si quis autem contra ea quae dicta sunt aliquid
fecerit, si quidem episcopus fuerit, omnes eius res ex qualibet causa vel persona sive ante
  episcopatum sive post haec ad cum venientes eius ecclesiae vindicari sancimus. Si autem
oeconomi aut clerici alii fuerint hoc delinquentes, poenam eos pecuniariam qualem episcopus
  eorum probaverit exigi ecclesiae vindicandam: cum etiam qui conductionem teloneorum aut
    cuiuslibet possessionis aut publicarum collationum perceptionem aut exactionem aut
sollicitudinem domus haec credentes aut fideiussores eos pro memoratis causis suscipientes
  nullam contra ecclesiam aut monasterium aut res eius aut gubernantium, aut contra illas
personas quibus crediderint aut contra facultates aut fideiussores eorum habeant actionem.
   Illi vero qui publicarum collationum aut tributorum susceptionem aut conductionem aut
exactionem memoratis personis crediderint aut fideiussores eos acceperint, si quod publico
    damnum contingat, hoc ex propria facultate restituere compelluntur.

CAPUT VII.
   Nulli vero iudicem licebit deo amabiles episcopos cogere ad iudicium venire pro
 exhibendo testimonio, sed iudex mittat ad eum quosdam ex personis ministrantium sibi, ut
propositis evangeliis secundum quod decet sacerdotes dicant quae noverunt.

CAPUT VIII.
Sed neque pro qualibet pecuniaria vel criminali causa episcopum ad iudicem civilem aut
   militarem invitum producere vel exhibere citra imperialem iussionem permittimus, sed
iudicem, qui tale aliquid sive ex scripto sive ex non scripto praesumpserit imperare, post
 cinguli privationem XX librarum auri poenam persolvere iubemus ecclesiae cuius episcopus
     produci aut exhiberi iussus est; executorem similiter post cinguli privationem et
      verberibus subdendum et in exilium deportandum.

CAPUT IX.
Interdicimus autem deo amabilibus episcopis proprias relinquere ecclesiae et ad alias
 regiones venire. Si vero necessitas faciendi hoc contigerit, non aliter nisi cum litteris
 beatissimi eorum patriarchae aut metropolitae aut per imperialem videlicet iussionem hoc
faciant, ita tamen ut nec illis episcopis qui sub beatissimo archiepiscopo
    Constantinopoleos et patriarcha fuerint liceat citra permissionem eius aut nostrae
     iussionis ad regiam civitatem venire. Si vero etiam secundum hunc modum episcopus
cuiuscumque loci profectus fuerit, non amplius uno anno suam relinquat ecclesiam. Episcopos
 autem in regiam civitatem (sicut dictum est) venientes, cuiuslibet fuerint diocesis, prae
omnibus ire ad beatissimum archiepiscopum Constantinopoleos et patriarcham, et ita per eum
      ad nostram introire tranquillitatem. Citra autem hanc nostram dispositionem aut
  proficiscentibus aut ultra definitum unius anni tempus extra suam ecclesiam facientibus
primum quidem non ministrari ab oeconomis propriae ecclesiae expensas, deinde admoneri eos
  per litteras sacerdotum sub quibus agunt, ut revertantur ad suas ecclesias, differentes
autem reverti secundum sanctas evocari regulas. Et nisi intra definitum a sacris canonibus
tempus revertantur ad suas ecclesias, ipsos quidem episcopatu expelli, alios autem pro eis
     meliores ordinari secundum praesentis legis virtutem. Hoc ipsum et super clericis
  valiturum, cuiuscumque ordinis fuerint aut ministrari.

CAPUT X.
   Ut autem omnis ecclesiasticus status et sacrae regulae diligenter custodiantur,
   iubemus unumquemque beatum archiepiscopum et patriarcham et metropolitam sanctissimos
episcopos sub se constitutos in eadem provincia semel aut secundo per singulos annos ad se
 convocare, et omnes causas subtiliter examinare, quas episcopi aut clerici aut monachi ad
invicem habent, easque disponere, et super haec quicquid extra regulas a quacumque persona
   delinquitur emendari.
     1.Interdicimus autem sanctissimis episcopis et presbyteris et diaconibus et
   subdiaconibus et lectoribus et omni alii cuiuslibet venerandi collegii aut schematis
constitutis ad tabulam ludere aut talia ludentibus participes aut inspectores fieri aut ad
quodlibet spectaculum spectandi gratia venire. Si quis autem ex eis hoc deliquerit, iubemus
  hunc in tribus annis venerabili ministerio prohiberi et monasterio redigi. Si autem in
    medio tempore ostenderit dignam sui vitii paenitentiam, liceat et sacerdoti sub quo
constitutus est minuere tempus et hunc rursus proprio reddere ministerio, scientibus quoque
  sanctissimis episcopis debentibus haec vindicare, quia si tale aliquid agnoscentes non
vindicaverint, ipsi rationem deo pro tali causa persolvent.
   2.Nullum autem episcopum invitum cogi quemlibet clericum sub se constitutum de
 proprio clero dimittere.

CAPUT XI.
     Omnibus autem episcopis et presbyteris interdicimus segregare aliquem sancta
  communione, antequam causa monstretur propter quam sanctae regulae hoc fieri iubent. Si
quis autem praeter haec sancta communione quemquam segregaverit, ille quidem qui iniuste a
   communione segregatus est soluta excommunicatione a maiore sacerdote sanctam mereatur
 communionem; qui vero aliquem sancta communione segregare praesumpserit, modis omnibus a
 sacerdote sub quo constitutus est separabitur communione quanto tempore ille perspexerit,
   ut quod iniuste fecit iuste sentiat.
 1.Sed neque propriis manibus licere episcopum aliquem percutere; hoc enim extraneum
sacerdoti.
     2.Si quis autem episcopus secundum ecclesiasticas regulas sacerdotio pulsus
   praesumpserit ingredi civitatem ex qua pulsus est, relinquens locum in quo iussus est
  degere, iubemus hunc monasterio in alia regione constituto tradi, ut quae in sacerdotio
  deliquit degens in monasterio corrigat.

CAPUT XII.
 Clericos autem non aliter ordinari permittimus, nisi litteras sciant et rectam fidem
vitamque habeant, et neque concubinam aut naturales habuerunt aut habeant filios, sed caste
viventes aut uxorem legitimam et ipsam unam et primam habentes neque viduam neque separatam
       a viro neque aliter legibus aut sacris canonibus interdictam.

CAPUT XIII.
 Presbyterum autem minorem XXXV annorum fieri non permittimus, sed neque diaconum aut
  subdiaconum minorem XXV, neque lectorem minorem X et VIII annorum, diaconissam vero in
  sanctam ecclesiam non ordinari quae minor est annorum XL aut ad secundas venit nuptias.

CAPUT XIV.
   Si autem tempore ordinationis clerici cuiuscumque collegii aut ordinis accusatur
aliquis apparuerit, dicens eum indignum esse ordinatione, differatur ordinatio, et universa
procedant tam pro examinatione quam pro multis, quas in episcoporum ordinationibus superius
 sanximus.
  1.Si vero futurus ordinari diaconus non habuerit uxorem sicut superius dictum est
  iunctam sibi, non aliter ordinetur nisi prius ab ordinante eum interrogatus promiserit
 posse post ordinationem et sine legitima uxore honeste vivere, non valente eo qui ordinat
   in tempore ordinationis permittere diaconum aut subdiaconum post ordinationem uxorem
     accipere. Is autem qui permittit episcopus expellatur ab episcopatu. Si vero post
 ordinationem presbyter aut diaconus aut subdiaconus uxorem duxerit, expellatur a clero et
 curiae civitatis illius in qua clericus erat cum propriis rebus tradatur.
    2.Si vero lector secundam ducat uxorem, aut primam quidem viduam <autem> aut
      separatam viro aut legibus aut sacris canonibus interdictam, nequaquam ad alium
  ecclesiasticum ordinem provebatur; sed si quolibet modo ad maiorem ordinem perducatur,
   expellatur eo et priori restituatur.

CAPUT XV.
   Sed neque curialem aut officialem clericum fieri, ut non ex hoc venerabili clero
 iniuria fiat. Si vero tales personae in clero constituantur, tamquam nec ad ordinationem
 perductae propriae fortunae restituantur, nisi forsan monachicam vitam aliquis eorum non
  minus XV annos implevit: tales enim ordinari praecipimus, legitima videlicet parte <a>
curiali curiae et fisco danda. Sed in clero constituti monacho condecentem vitam impleant.
   Si enim post clericatus honorem uxorem aliquis eorum duxerit aut concubinam habuerit,
 curiae et officio cuius subiacebat fortunae reddatur, si etiam maxime tali ecclesiastico
gradu tenebatur, in quo quis constitutus non prohibetur sacris canonibus et legibus uxorem
accipere. Haec autem et super aliis omnibus monachis tenere sancimus, qui de monasteriis ad
  quemlibet ecclesiasticum gradum transferuntur, etsi nullae fortunae subiecti fuerint.
 1.Et generaliter sancimus, nulli licere in quolibet ecclesiastico gradu constituto
  discedere ab eo et saecularem fieri, scientibus tale aliquid facientibus, quia et quasi
  apposito sibi cingulo aut dignitate aut militia nudabuntur et curiali fortunae propriae
civitatis tradentur. Qui autem ante nostram legem clerici ordinati sunt ex curiali fortuna,
 per substitutas personas pecuniaria munia complere, a corporalibus autem liberos servari.

CAPUT XVI.
    Sed neque clericum cuiuscumque gradus dare aliquid ei a quo ordinatur aut alii
  cuilibet personae permittimus, solas autem praebere eum consuetudines his qui ordinanti
  ministrant ex consuetudine accipientibus, unius anni emolumenta non transcendentes. In
   sancta vero ecclesia, in qua constituitur sacrum complere ministerium, nulla penitus
 propriis conclericis dare pro sua insinuatione, neque ob hanc causam propriis emolumentis
    aut aliis portionibus hunc privari.
     1.Sed neque xenodochum aut nosocomum aut ptochotrophum aut alium quemlibet
 venerabilis domus gubernatorem aut quamcumque ecclesiasticam sollicitudinem agentem dare
aliquid illi a quo constituitur aut alii cuicumque personae pro commissa sibi gubernatione.
Qui vero praeter haec quae disposuimus aut dat aut accipit aut mediator fit, sacerdotio aut
 huiusmodi clero commissae sibi cuiuscumque gubernationis nudabitur, his quae accipiuntur
    vindicandis venerabili loco cuius talis persona ordinationem aut sollicitudinem aut
 gubernationem accipit. Si autem saecularis sit qui accepit aut mediator factus est, quod
   datum est duplum repetitur et venerabili loco in quo talis persona gubernationem aut
   ordinationem aut sollicitudinem suscepit praebeatur.
  2.Si quis autem clericus cuiuslibet gradus sive gubernator cuiuslibet venerabilis
domus aut ante ordinationem commissam sibi cuiuscumque gubernationis aut sollicitudinis aut
 postea aliquid voluerit suarum rerum offerre ecclesiae, in qua ordinatur, aut loco, cuius
 gubernationem aut sollicitudinem suscepit, non solum non prohibemus hoc fieri, sed etiam
     magis invitamus eos talia pro salute animae suae facere. Nos enim illa solum dari
  prohibemus quae propriis personis quibusdam praebentur, non quae sanctis ecclesiis aut
   aliis venerabilibus locis offerentur.

CAPUT XVII.
 Si servus sciente et non contradicente domino in clero ordinatus fuerit, ex hoc ipso
quod constitutus est liber et ingenuus erit. Si vero ignorante domino ordinatio fiat, licet
 domino intra spatium unius anni et servilem fortunam probare et suum servum accipere. Si
vero servus sciente domino sive nesciente sicuti diximus eo, quod in clero constitutus est,
 liber factus ecclesiasticum ministerium reliquerit et ad saecularem transierit vitam, suo
     domino ad servitium contradatur.
 1.Adscripticios autem in ipsis possessionibus quarum sunt inscripticii clericos et
 praeter voluntatem dominorum fieri permittimus, ita tamen ut clerici facti impositam sibi
 agriculturam adimpleant.

CAPUT XVIII.
Si quis oratoriam domum fabricaverit et voluerit in ea clericos ordinare aut, ipse aut
   eius heredes, si expensas ipsi clericis ministrant et dignos denominant, denominatos
ordinari. Si vero qui ab eis eliguntur tamquam indignos prohibent sacrae regulae ordinari,
      tandem sanctissimus episcopus quoscumque putaverit meliores ordinari procuret.
   1.Sancimus autem reverentissimos clericos suis ecclesiis observare et omne eis
  competens ecclesiasticum ministerium adimplere, hoc requirente uniuscuiusque civitatis
 sanctissimo episcopo, et uniuscuiusque ordinis ecclesiastici primatibus eos qui haec non
 custodierint regulari multae subdentibus.

CAPUT XIX.
   Presbyteros autem et diaconos et subdiaconos et lectores et cantores, quos omnes
clericos appellamus, res quolibet modo ad eorum dominium venientes habere sub sua potestate
  praecipimus ad similitudinem castrensium peculiorum, et donare secundum leges et in his
testari, licet sub parentum sint potestate, sic tamen ut horum filii aut his non extantibus
  parentes eorum legitimam partem ferant.

CAPUT XX.
     Reverentissimis autem presbyteris et diaconibus etiam si inventi fuerint pro
 pecuniaria causa falsum testimonium perhibuisse; sufficiat pro verberibus in tribus annis
  separam sacro ministerio et monasteriis tradi. Pro criminalibus autem causis si falsum
  testimonium dixerint, clero nudatos legitimis subdi poenis praecipimus. Reliquos autem
   omnes in aliis ecclesiasticis ordinibus constitutos, si falsum testimonium cuiuslibet
   causae sive pecuniariae sive criminalis dixisse convincantur, non solum ecclesiastico
       officio repelli, sed etiam verberibus subdi.

CAPUT XXI.
   Si quis contra aliquem clericum aut monachum aut diaconissam aut monastriam aut
ascetriam habet aliquam actionem, doceat prius sanctissimum episcopum cui horum unusquisque
 subiacet, ille vero causam inter eos iudicet. Et si quidem utraque pars his quae iudicata
  sunt adquieverit, iubemus per loci iudicem haec executioni perfectae contradi. Si quis
   autem litigantium intra X dies contradicat his quae iudicata sunt, tunc locorum iudex
 causam examinet. Et si invenerit iudicium recte factum, etiam per sententiam propriam hoc
 confirmet et executioni propriae tradat quae iudicata sunt, et non liceat secundo in tali
 causa victo appellare. Si vero iudicis sententia contraria fuerit his quae a deo amabili
episcopo iudicata sunt, tunc locum habere appellationem contra sententiam iudicis, et hanc
 secundum legum ordinem referri et exerceri. Si tamen ex imperiali iussione aut iudiciali
 praecepto episcopus iudicat inter quascumque personas, appellatio ad imperium aut ad eum
    qui transmisit negotium referatur.
    1.Si vero crimen fuerit quod adversus quamlibet memoratarum reverentissimarum
personarum inferatur, si quidem apud episcopum aliquis accusatur et ipse veritatem invenire
    potuerit, ab honore aut gradu hunc secundum ecclesiasticas regulas eiciat, et tunc
competens iudex hunc comprehendat et secundum leges litem examinans finem imponat. Si vero
   prius civilem iudicem adeat accusatur et crimen per legitimam examinationem potuerit
 approbari, tunc episcopo locorum gesta monumentorum palam faciat et si ex eis cognoscatur
 proposita crimina commisisse eum, tunc ipse episcopus hunc secundum regulas ab honore seu
  gradu quem habet separet, iudex autem ultionem ei inferat legibus congruentem. Si vero
  putaverit episcopus gesta non iuste confecta, tunc liceat ei differre dudare honore seu
gradu accusatam personam, ita tamen ut huiusmodi persona sub legitima cautela fiat, et ita
   ad nos negotium tam ab episcopo quam a iudice referatur, ut nos hoc cognoscentes quae
 videntar nobis iubeamus.
  2.Si quis autem pro pecuniaria causa contra aliquam memoratarum omnium personarum
  actionem habuerit aliquam, et episcopus distulerit inter eos iudicare, licentiam habeat
actor civilem iudicem adire, ita tamen ut accusata persona nullo modo cogatur fideiussorem
dare, sed solam cautionem sine iureiurando cum hypotheca suarum rerum exponere. Si vero pro
 criminali causa accusatio contra aliquam memoratarum personarum proponatur, sub legitima
cautela accusata fiat persona. Si autem ecclesiastica causa est, nullam communionem habeant
 iudices civiles circa talem examinationem, sed sanctus episcopus secundum sacras regulas
   causae finem imponat.

CAPUT XXII.
Si qui vero sanctissimorum episcoporum eiusdem synodi dubitationem aliquam ad invicem
habeant sive pro ecclesiastico iure sive pro aliis quibusdam rebus, prius metropolita eorum
  cum aliis de sua synodo episcopis causam iudicet, et si non ratum habuerit utraque pars
quae iudicata sunt, tunc beatissimus patriarcha dioceseos illius inter eos audiat, et illa
determinet quae ecclesiasticis canonibus et legibus consonant, nulla parte sententiae eius
contradicere valente. Si autem et a clerico aut alio quocumque aditio contra episcopum fiat
 propter quamlibet causam, apud sanctissimum eius metropolitam secundum sacras regulas et
     nostras leges causa iudicetur, et si quis iudicatis contradixerit, ad beatissimum
archiepiscopum et patriarcham dioceseos illius referatur causa, et ille secundum canones et
 leges huic praebeat finem. Si vero contra metropolitam talis aditio fiat ab episcopo aut
  clerico aut alia quacumque persona, dioceseos illius beatissimus patriarcha simili modo
 causam iudicet. Pro omnibus autem causis, pro quibus apud proprium metropolitam sive apud
patriarcham sive apud alios quoscumque iudices episcopi conveniantur, nullam fideiussionem
  aut cautionem pro lite exigantur, sic tamen ut ipsi studeant illatis sibi causis semet
     ipsos absolvere.

CAPUT XXIII.
 Oeconomos autem et xenodochos et nosocomos et ptochotrophos et aliorum venerabilium
locorum gubernatores et alios omnes clericos iubemus pro creditis sibi gubernationibus apud
proprium episcopum cui subiacent conveniri et rationem suae gubernationis facere, et exigi
 quod ex ipsis debentes ostendantur, illi venerabili reddendum domui, ex cuius ordinatione
  debitum apparuerit. Si vero putaverint se gravari, post repetitionem metropolita causam
  examinet. Si vero metropolita fuerit contra quamquam praedictarum personarum huiusmodi
 causas examinans et debitum exegerit, et exactus putaverit se gravatum, dioceseos illius
beatus patriarcha causam determinet. Non enim concedimus praedictis personis pro memoratis
  causis ante examinationem et exactionem debiti proprios episcopos declinare et ad alia
venire iudicia. Si quis autem ex ecclesiasticis, cui aliqua talis dispensatio credita est,
 ante rationum expositionem et debitorum solutionem moriatur, iubemus eius heredes simili
       modo et rationibus et exactionibus subiacere.

CAPUT XXIV.
 Si quis episcopus aut clericus ex quacumque provincia in Constantinopoli reperiatur,
    et voluerit aliquis adversus eum actionem proponere, si quidem litis contestatio in
provincia pro ipso negotio facta est, ibi litem compleri; si vero nondum incohata est, apud
 gloriosissimum praefectum Orientis praetoriorum aut apud eos qui a nobis fuerint deputati
  iudices convenientibus eum respondere.

CAPUT XXV.
  Reverentissimi vero apocrisiarii cuiuscumque sanctissimae ecclesiae, qui in regia
civitate degunt, aut ad beatissimos patriarchas aut metropolitas a suis episcopis destinati
 neque pro suis episcopis neque pro causa ecclesiae aut debito publico aut privato aliquam
conventionem sustineant, nisi mandatum habuerint a suis episcopis aut oeconomis, ut aliquos
    conveniant: tunc enim solis illis qui ab eis conveniuntur damus licentiam, si quam
 obligationem habent contra ecclesiam aut contra episcopos eorum proponere. Si vero et in
 quibusdam causis vel actionibus semet ipsos obligatos fecerint in tempore in quo responsa
       faciunt, et pro his conventiones suscipient.

CAPUT XXVI.
Si vero et episcopi vel clerici pro civitate aut pro suis ecclesiis propter legationem
vel ordinationem episcopi ad regiam civitatem vel ad alium quemlibet locum proficiscantur,
  iubemus eos nullam molestiam aut importunitatem a qualibet persona sustinere, licentia
   existente his qui obligates eos putant se habere, postquam ad provinciam revertuntur,
convenire eos; nullo [in] his qui se putant habere eos faciendo praeiudicio de temporalibus
    praescriptionibus propter tempus, quod in tali causa protraxerant.

CAPUT XXVII.
   Si quando autem causa emerserit, ut admonitio et executio inferatur pro qualibet
pecuniaria causa sive publica sive privata clerico aut monacho aut monastriae aut cuicumque
  monasterio maxime feminarum, iubemus sine iniuria et cum competenti honore admonitionem
  fieri, non tamen monastriam aut ascetriam monasterio abstrahi, sed procuratorem ab his
ordinari qui pro causa respondeat. Monachis autem liceat sive per se sive per procuratorem
   monasterii causas agere; sciente qui haec praevaricatur iudice vel executore, quia et
   cingulo spoliabitur et poenam V librarum auri exigitur per magnificentissimum comitem
  privatarum rerum; executore videlicet super haec et verberando et in exilium dirigendo:
  locorum sanctissimis episcopis provisuris, ut nihil his contrarium fiat, aut si aliquid
committatur, memorata ultio procedat. Iudice vero vindictam differente imponere ad nostram
       scientiam episcopus referat.

CAPUT XXVIII.
Sportularum vero nomine omnem personam in quocumque ecclesiastico officio constitutam,
   et ad haec diaconissam et monachum aut ascetriam aut monastriam pro omni criminali et
 pecuniaria <causa> cuiuscumque sit quantitatis, sive a clerico sive a quolibet in militia
constituto admonitionem suscipiant aut in regia civitate aut in provinciis quibus degunt ne
 amplius quattuor siliquas dare permittimus. Si vero ex nostra iussione aut ad iudicem aut
 ad beatissimam ascetriam missus executor in aliam provinciam admonitionem offerat alicui
  memoratarum personarum, non ultra unum solidum accipiat. Si vero pro una eademque causa
    multas ex memoratis personis admoneri contingat, unam et solam personam pro omnibus
    sportulas dare sancimus. Episcopus enim pro rebus suae ecclesiae nullam exactionem
   molestiamque sustineat, sportularum vero si pro talibus causis admoneatur, exigatur;
actiones videlicet contra ecclesiam propositas oeconomis suscipientibus aut illis qui in ea
 causa ordinati sunt. Qui vero contra haec exigere sportulas praesumpserit, in duplum quod
  accepit exactae personae reddere compellatur, et si quidem militat, cingulum perdat, si
 vero clericus fuerit, a clero removeatur.

CAPUT XXIX.
 Presbyteris autem et diaconibus et subdiaconibus et omnibus in clero conscriptis non
    habentibus uxorem secundum sacros canones interdicimus etiam nos secundum sanctarum
   regularum virtutem mulierem aliquam in propria domo superinductam habere, tamen citra
 matrem aut sororem aut filiam et alias personas quae omnem suspicionem effugiunt. Si quis
    autem absque hac observatione mulierem in sua domo habet quae potest ei suspicionem
  inferre, et semel et secundo a suo episcopo aut a suis clericis admonitus, ne cum tali
   muliere habitaret, eicere eam de sua domo noluerit, aut accusatore apparente probetur
inhoneste cum muliere conversari, tunc episcopus eius secundum ecclesiasticos canones clero
 eum amoveat curiae civitatis cuius clericus erat tradendum. Episcopum vero nullam penitus
     mulierem habere aut cum ea habitare permittimus. Si autem probetur hoc nequaquam
       custodiens, episcopatu proiciatur: ipse enim se indignum ostendit sacerdotio.

CAPUT XXX.
    Diaconissam vero nullo modo cum viro, ex quo potest inhonestae vitae emergere
   suspicio, habitare permittimus. Si vero haec non observet, sacerdos sub quo subiacet
 admoneat eam, ut omnibus modis talem virum eiciat sua domo. Si vero hoc distulerit agere,
ecclesiastico ministerio et propriis emolumentis alienata monasterio tradatur, et ibi omni
 suae vitae tempore degat: rebus eius, si quidem filios habeat, inter se et illos secundum
numerum personarum dividendis, ut competentem ipsi mulieri partem monasterium accipiens eam
     alat; si autem non habuerit filios, omnis eius substantia inter monasterium, ubi
   immittitur, et ecclesiam, in qua prius erat constituta, ex aequa portione dividatur.

CAPUT XXXI.
    Si quis cum sacra mysteria aut alia sancta ministeria celebrantur, in sanctam
 ingrediens ecclesiam episcopo aut clericis aut ministris aliis ecclesiae iniuriae aliquid
inferat, iubemus hunc verbera sustinere et in exilium mitti. Si vero et haec sacra mysteria
 <et sacra ministeria> conturbaverit aut celebrari prohibuerit, capitaliter puniatur. Hoc
 ipso et in letaniis in quibus episcopi aut clerici reperiantur custodiendo; et si quidem
iniuriam solum fecerit, verberibus exilioque tradatur, si vero etiam letaniam concusserit,
capitale periculum sustinebit. Et vindicare iubemus non solum civiles, sed etiam militares
 iudices.

CAPUT XXXII.
 Omnibus autem laicis interdicimus letanias facere sine sanctissimis episcopis et qui
  sub eis sunt reverentissimis clericis: qualiter enim est letania, in qua sacerdotes non
  inveniuntur et sollemnes faciunt orationes? Sed etiam honorandas cruces, cum quibus in
  letaniis ingrediuntur, non alibi nisi in venerabilibus locis reponi, et si quando opus
    vocaverit ad letanias celebrandas, tunc solum ipsas sanctas cruces accipere eos qui
     consuete eas portare solent, et cum episcopo et clericis letanias celebrari. Haec
    custodientibus sanctissimis locorum episcopis aut etiam eorum clericis et per loca
      iudicibus. Si quis autem in hoc capitulo praesentis nostrae legis virtutem aut
      transcenderit aut non vindicaverit, praedictas poenas patietur.

CAPUT XXXIII.
      [De monasteriorum et reverentissimorum monachorum dispositione.]

CAPUT XXXIV.
Iubemus igitur abbatem aut archimandritam in unoquoque monasterio ordinari non omnino
   secundum gradum monachorum, sed omnes monachi melioris opinionis existentes eligant,
 propositis sanctis evangeliis dicentes, quia neque propter amicitiam aut aliam quamlibet
   gratiam, sed scientes eum et fide rectum et vita castum et gubernatione dignum et qui
possit monachorum disciplinam et omnem monasterii statum utiliter custodire eum elegerunt;
sanctissimum autem episcopum, sub quo monasterium constitutum est, eum qui ita electus est
   omnibus modis abbatem ordinare. Haec autem omnia quae a nobis disposita sunt propter
   ordinationem abbatum valere praecipimus et in venerabilibus feminarum monasteriis et
asceteriis.

CAPUT XXXV.
 Si quis autem ad monachicam vitam venire voluerit, iubemus, si quidem notus est quia
nullae fortunae subiacet, abbas monasterii si perspexerit, schema ei praebeat. Si vero non
   cognoscitur aut cuilibet fortunae subiacet, intra tres annos non accipere eum schema
 monachocum, et intra memoratum tempus experiatur huius conversationem monasterii praesul.
  Et si intra triennium emerserit aliquis dicens aut servum aut colonum aut adscriptictum
 suum hunc esse, aut etiam tamquam fugientem agriculturam aut quasi aliquid rapientem aut
propter aliquam culpam in monasterium eum ingressum, proprio domino hunc restitui cum rebus
  quas probatur in monasterium introduxisse, iusiurandum primum quia nihil patietur a suo
    domino percipientem. Si autem intra triennium nullus quaesierit aliquam memoratarum
personarum, abbas monasterii post transcursionem triennalis temporis, si talem virum dignum
iudicaverit, tunc det ei schema, et nullus ei postea sit molestus pro fortuna, donec tamen
 in monasterio deget; res autem, quas in monasterium introduxisse videtur, illaesae domino
  reddantur. Si quis autem memoratarum personarum reliquerit monasterium et ad saecularem
   veniat vitam, aut in civitatibus aut in agris circumiens propriae fortunae tradatur.

CAPUT XXXVI.
  In omnibus autem monasteriis, quae coenobia dicuntur, iubemus secundum monachicos
    canones in uno habitaculo omnes <habitare et communiter ali, et simili modo in uno
habitaculo omnes> separatim dormire, ut mutuum alterutris testimonium castae conversationis
  praebeant, nisi quidam tamen ex eis aut propter longaevam in monasterio conversationem
quiete volentes vivere aut senectutis atque corporis infirmitatis causa in remotis cellulis
intra monasterium constitutes degant; hoc autem cum conscientia et voluntate abbatis fieri.
   Haec omnia in monasteriis et asceteriis feminarum servantibus. In nullo loco nostrae
  reipublicae <in uno monasterio monachos et monastrias habitare vel dicta duplicia> esse
monasteria permittimus. Ubi autem tale monasterium invenitur, omnibus modis iubemus viros a
  feminis separari, et feminas quidem in quo sunt monasterio remanere, viros autem aliud
    monasterium sibimet facere. Si vero plura sunt monasteria, ut non necesse sit nova
monasteria aedificare, locorum sanctissimus episcopus monachos cum monachis et feminas cum
   feminis separare et in aliis monasteriis congregare procuret, quaecumque vero habent
  communia, inter eos secundum competens eis ius dividere. Feminis autem quemcumque ipsae
    elegerint sive presbyterum sive diaconum ad faciendum eis responsum aut sanctam eis
  communionem portandam sanctissimus episcopus sub quo sunt deputet, quem rectae fidei et
    vitae bonae esse cognoverit. Si vero qui ab eis electus est, non sit presbyter aut
  diaconus, dignum tamen eum huiusmodi ministerio episcopus iudicaverit, ordinationem ei
imponat qua dignus esse videbitur, et responsis, sicuti dictum est, monasterii distribuat,
ita tamen ut neque sic electus ad responsa feminarum in monasterio maneat.

CAPUT XXXVII.
 Sed et haec praesenti addimus sanctioni: si forte quis sub condicione nuptiarum sive
  liberorum, sive dotis causa sive ante nuptias donationis donaverit seu reliquerit suis
     liberis seu aliae cuicumque personae hereditatem sive legatum, aut ab initio pure
relinquens eis oneret eos substitutione vel restitutione sub una praedictarum condicionum,
 iubemus, si talibus condicionibus subiecti masculi vel feminae [reliquerit vel donaverit,
 substitutiones vero vel restitutiones eis fecerit adiectis condicionibus quibuscumque ex
his quae superius enumeratae sunt, sancimus, personae talibus condicionibus subiectae sive
  masculi sive feminae] monasteria ingrediantur aut clerici aut diaconissae aut ascetriae
fiant, tales condiciones invalidas et pro neque scriptis esse. Hoc autem solacio et clerici
et diaconissae ecclesiarum fruantur, si usque ad suam vitam in his perseveraverint, et res
  sub tali condicione donatas aut relictas ad pia opera vel expendant vel relinquant. In
  personis enim, quae in monasterium vel asceterium ingrediuntur et relinquunt huiusmodi
 castam conversationem, monasterio aut asceterio ubi a principio ingrediuntur res sub tali
 condicione donatas aut relictas cum alia eorum substantia competere volumus. Si tamen in
redemptionem captivorum aut egentium alimenta sub praedictis condicionibus substitutio aut
    restitutio fiat, ex nullo memoratorum modo eam excludi permittimus.

CAPUT XXXVIII.
 Si qua mulier aut vir monachicam elegerit vitam et intraverit in monasterium filiis
 non extantibus, monasterio in quo ingreditur et res eius competere iubemus. Si vero talis
    persona filios habeat, et non antequam intret in monasterium de suis rebus fecerit
  dispositionem et legitimam partem filiis deputaverit, etiam sic liceat <ei> et postquam
  ingreditur monasterium suam facultatem in proprios dividere filios, ita tamen ut nulli
 filiorum suorum minuat legitimam partem; quam vero non dederit filiis partem, monasterio
  competat. Si vero omnem substantiam inter filios dividere voluerit, propria sua persona
  filiis connumerata, unam sibi partem modis omnibus retineat quae debeat iuri monasterii
  competere. Si vero in monasterium degens moriatur, antequam inter filios suos proprias
distribuat res, legitimam partem filii percipient, reliqua vero substantiae pars monasterio
 competat.

CAPUT XXXIX.
 Sponsalibus quoque secundum leges factis inter aliquos, sive sponsus in monasterium
ingrediatur, recipiat quae pro sponsalibus arrarum nomine data sunt, sive sponsa monachicam
vitam elegerit, illa solummodo reddat quae similiter arrarum nomine accepit, poena utrique
     parti concedenda.

CAPUT XL.
     Si vero constante adhuc matrimonio aut vir solus aut uxor sola intraverit in
  monasterium, solvatur matrimonium et citra repudium, postquam tamen persona pergens ad
   monasterium schema perceperit. Et si quidem vir elegerit monachicam vitam, restituat
    mulieri post dotem etiam si quid aliud ab ea perceperit, et super haec ex nuptiali
donatione tantam partem, quanta ex morte viri competebat mulieri secundum pactum dotalibus
 instrumentis insertum. Si vero mulier fuerit in monasterio ingressa, simili modo retineat
  vir nuptialem donationem et casum dotis ex morte mulieris placitum, reliquum vero dotis
   mulieri restitui praecipimus, et si quid aliud ex rebus mulieris apud eum inveniatur.
  Ambobus autem monachicam vitam eligentibus iubemus vacantibus dotalibus placitis virum
 retinere donationem nuptialem et mulierem propriam accipere dotem et quicquid aliud viro
   dedisse probetur, ut unusquisque citra damnum suis fruatur rebus; nisi forte sponsus
   sponsae aut sponsa sponso aut maritus uxori aut uxor marito donare aliquid aut cedere
 voluerit.

CAPUT XLI.
Nullam vero licentiam damus aut parentibus filios aut filiis parentes saecularem vitam
   [sectantes et]relinquentes velut ingratos a sua excludere hereditate ministerium ante
  monachicam vitam subsecutos. Interdicimus autem parentibus filios suos monachicam vitam
    eligentes ex venerabilibus monasteriis abstrahere.

CAPUT XLII.
   Si monachus reliquerit suum monasterium et in aliud ingrediatur, quascumque res
  tempore quo monasterium dereliquit habere videbitur, priori monasterio in quo ab initio
  ingressus est eas competere iubemus. Providere autem sanctissimos locorum episcopos, ut
   neque monachi neque monachae circumeant civitates, sed si quod necessarium responsum
       habuerint, per proprios responsarios hoc agant in suis manentes monasteriis.
1.Si monachus reliquerit monasterium et ad saecularem vitam migraverit, hunc militia
   et honore, si quem habet, prius spoliatum ab episcopo locorum et provinciae iudice in
monasterio mitti, et res, quas postea habuisse probatus fuerit, monasterio in quo mittitur
competere. Si vero rursus reliquerit monasterium, tunc eum iudex provinciae in qua inventus
     fuerit teneat et subdito sibi officio connumeret.

CAPUT XLIII.
   Si quis rapuerit aut sollicitaverit aut corruperit ascetriam aut diaconissam aut
  monastriam aut aliam quamlibet feminam venerabilem habitum habentem, huius res et talis
sceleris eius participum iubemus venerabili loco in quo talis femina habitabat per locorum
 sanctissimos episcopos et oeconomos eorum nec non etiam cuiuslibet provinciae iudices et
   eorum officia vindicari, eos autem qui talia deliquerunt et participes eorum sceleris
  capitale periculum sustinere, talem vero mulierem ubique <quaeri> et cum propriis rebus
 <in> monasterio recondi, in quo cautius custodiri possit, ut non rursus in eodem crimine
 reperiatur. Si vero diaconissa fuerit et filios habuerit legitimos, legitimam partem dare
     filiis. Si vero intra unum annum postquam cognoverint tale facinus tales res iuri
venerabilium domorum non vindicentur, iubemus omnibus modis comitem privatarum nostro fisco
has assignare, locorum iudice qui neglexerit easdem vindicare cingulo privando et multam V
librarum auri a comite privatarum exigendo.

CAPUT XLIV.
   Omnibus itaque generaliter in saeculari vita conversantibus et maxime theatralia
exercentibus viris ac mulieribus nec non et prostantibus interdicimus uti schemate monachi
 aut monasterie aut ascetriae aut cuiuscumque personae huius imitari, scientibus universis
      praesumentibus aut uti tali schemate aut imitari cum aut illudere in quacumque
ecclesiastica disciplina, quia et corporalia supplicia sustinebunt et exilio contradentur;
providentibus huic rei locorum episcopis et qui sub eis sunt clericis, sed etiam civilibus
  militaribusque iudicibus et quae sub eis sunt officiis et locorum defensoribus. Poenas
autem praesenti legi insertas, quae et prioribus legibus sunt notae, non solum in futuris,
    sed etiam in praecedentibus casibus seu delictis valere et omnibus modis vindicari
 sancimus; per praesentem enim legem nuper dispositas in solis futuris temporibus servari
 iubemus.
 <Epilogus>Tua igitur gloria quae per praesentem legem in perpetuum valituram nostra
    sanxit tranquillitas per omnia custodiri provideat.
D. kal. Mai. CP. imp. dn. Iustiniani . A. anno XVIII. post cons. Basilii vc. anno III.

=

 ►Sources:Auth.CXXXIV;Coll.IX, tit.15;Ep.Theod.123; Ath. 1, 2;Iul. const.CXV.

=

###### Nov124.htm ######
###### Nov124.htm ######

* NOV. CXXIV
    UT LITIGANTES IURENT QUIA NEQUE PROMISERUNT DARE IUDICIBUS NEQUE DABUNT;

   ET DE SPORTULIS; ET UT QUAE IUBENTUR REFERENDARII COMPLEANT

    ET NON MISCEANT SEMET IPSOS CAUSAE ET PER SE EXEQUANTUR.

 (AD545)










  Idem Aug. Petro pp.

<Praefatio>Praesentem legem proferimus, ut et iudicum puritas appareat et non
    valeat litigantium suffragium circumvenire leges.

CAPUT I.
 Iubemus igitur, quotiens apud quoscumque iudicantes aut administratores lites aut
 appellationes examinantur, prae omnibus principales litigantium personas, aut illos ad
 quos in medio negotium forte migraverit, praesentia iudicum tangentes sancta evangelia
  iurare, quia nihil penitus iudicibus [aut] patrocinii causa ipsis vel alii cuicumque
 personae pro hac causa quolibet modo dederunt aut promiserunt aut postea dabunt vel per
  se vel per aliam quamcumque mediam personam, exceptis his quae propriis advocatis pro
 patrocinio praestant aliisque personis, quae nostrae leges dari disposuerunt. Hoc autem
servari praecipimus et in sacro nostro consistorio, quando consultationes intromittuntur,
ut sub praesentia sacri senatus memorata sacramenta praestentur. Si autem, ut contingit,
 aliqui litigantium nequeunt ad iudices advenire, tunc iubemus praesentes quidem iurare
 praedictum iusiurandum, ad absentes autem dirigi ex officiis ministrantibus aliquos cum
  adversa parte, ut eis praesentibus memorata sacramenta similiter praebeantur. Si vero
mulier fuerit, quae propter honestatem vitae extraneis viris se monstrare non consuevit,
  tunc et absente adversario ex officio missos memorata suscipere sacramenta. Si autem
abesse partes in aliis locis contingat aut unam earum, praecipimus absentem in provincia
    in qua deget iusiurandum modo a nobis dicto sub gestis monumentorum apud iudicem
 provinciae aut apud locorum defensorem praebere. Illo videlicet generaliter observando,
 ut si quis litigantium absens aut praesens huiusmodi iusiurandum praebere noluerit, et
  hoc manifestetur iudici, per sententiam eius actor quidem casum actionis, reus autem
condemnationem sustineat.

CAPUT II.
 Si quis autem ex litigatoribus dixerit dedisse alicui aut promisisse, et personam
  declaraverit et hoc probaverit, ipse quidem in eventu litis veniam mereatur, qui vero
 accepit aut promissionem suscepit aut ei probatur, si quidem pecuniaria sit causa, quod
   quidem datur triplum, quod vero promittitur duplum a comite privatarum exigatur, et
   dignitatem seu cingulum quod habet in utroque casu amittat. Si autem criminalis sit
   accusatio, confiscationem propriae substantiae patiatur et mittatur in exilium, qui
    propter acceptionem alienum crimen in se transponi festinavit. Si vero datum aut
 promissum litigator probare nequiverit, iuret persona quae datum aut promissum dicitur
   suscepisse, quia neque per se neque per aliam personam aut accepit aut promissionem
habuit, et hoc praebito sacramento ipse quidem liber sit, litigator autem, qui non potuit
ostendere, in pecuniariis quidem causis aestimationem litis a comite privatarum exigatur,
  lite quippe eventum proprium sustinente, in criminalibus autem confiscationem suarum
rerum sustineat, et causa apud competentes iudices secundum legum ordinem terminetur. Si
    autem a litigatore manifestata persona memoratum refutaverit iusiurandum, tam in
    criminalibus quam in pecuniariis causis memoratis subiaceat poenis. Si quis autem
   litigantium iuraverit non dedisse aut promisisse, intra X vero menses post prolatam
  sententiam numerandos ostendatur dedisse, memoratae poenae et contra dantes et contra
   accipientes habeant locum. In causis autem, quae per tutores aut curatores aguntur,
sacramenta quidem tutores aut curatores praestent, si qua vero memoratarum poenarum locum
   habuerit per talia sacramenta, hanc tutores aut curatores sustineant, nullo ex hoc
    praeiudicio generando his qui sub tutela aut cura esse noscuntur.

CAPUT III.
  Et hoc quoque praecipimus ab omnibus iudicibus tam militaribus quam civilibus in
omni loco nostrae reipublicae custodiri, ut neque magistrianis neque praefectianis neque
alio cuicumque executori concedant aliquid amplius a quacumque persona sportularum nomine
  percipere quam nostris legibus declaratum est, nec si sacram nostrae tranquillitatis
proferant iussionem. Sed si quem invenerint aliquid amplius exigentem, licentiam habeant
et comprehendere hunc et includere et quadruplum exigere quod plus acceperit, ut simplex
   quidem damnum passo reddatur, triplum vero inferatur aerario. Si autem civilis aut
 militaris iudex sive interpellatus seu quolibet modo neglexerit laesum, sicut diximus,
 vindicare, ex sua substantia quadruplum secundum praedictum exigetur modum. Ipsam vero
    poenam exigi iubemus per comitem nostrarum privatarum et competentes iudices, si
 cognoverint aliquos ex suis officiis executores sportularum nomine contra nostras leges
   aliquid exigere et hoc neglexerint vindicare. Damus licentiam exactis nihil amplius
 exigentibus quam ex nostra constitutione definitum est dare, et si quid amplius exigere
    eos voluerint, habeant licentiam eis resistendi.

CAPUT IV.
  Quia vero lex tam piae memoriae patris nostri quam etiam nostrae tranquillitatis
 disposuit nullo modo iudices suis sententiis inscribere, tamquam ex imperiali verbo ex
non scripto procedente iussum sit aliquos exhiberi aut praesentari, sed etiam spectabiles
 referendarios nostras iussiones secundum quod competit facere manifestas, easdem leges
firmantes iubemus spectabiles referendarios in causis quas docent seu referunt ad nostram
  tranquillitatem nullam habere licentiam, eos aut adiutores eorum, vel per se vel per
aliam quamcumque personam tenere aliquem aut sub fideiussores facere aut aliquid exigere,
 aut cogere transactiones aut pacta quaedam cum suis adversariis exponere, aut quolibet
modo in quacumque causa se permiscere. Nihil enim aliud facere eos concedimus nisi solas
    nostras iussiones in quocumque negotio aut ex scripto aut ex non scripto prolatas
competentibus aut deputatis insinuare iudicibus. Si quid autem praesenti legi contrarium
 aliquis eorum praesumpserit agere, is quidem qui damnum aliquid aut circumventionem in
  suis rebus pertulerit, nullum praeiudicium penitus circa ius proprium sustinebit, qui
vero tale aliquid egit, ex sua substantia damnum laesae personae delatum per competentem
     iudicem restituere compellitur, et super haec cinguli et dignitatis sustinebit
 amissionem. Haec autem omnia iubemus non solum in futuris causis, sed etiam in his quae
   iam incohatae nondum tamen sunt terminatae servari.
  <Epilogus>Tua igitur eminentia praesentem legem in perpetuum valituram edictis
  sollemnibus in regia civitate propositis ad omnium notitiam venire procuret, ut omnes
   agnoscant quae pro communi eorum beneficio a nobis disposita sunt.
Dat. XVI. kal. Ian. CP. imp. dn. Iustiniani pp. Aug. anno XIX. pc. Basilii vc. <anno
IV.>



►Sources:Auth.CXVII;Coll.IX, tit.5;Ep.Theod.124; Ath. 5, 3;Iul. const.CXXII.



###### Nov125.htm ######
###### Nov125.htm ######

* NOV. CXXV
       UT IUDICES NON EXPECTENT IUSSIONEM, SED QUAE VIDENTUR EIS DECERNANT.

  (AD543)










      Idem Aug. Gabriello p. u.

<Praefatio>Quoniam quidam iudicantium post multa litis certamina et plurima
   litigantibus facta, dispendia in negotiis apud eos motis suggestionibus utuntur ad
nostram tranquillitatem, praesenti generali lege haec perspeximus emendare, no dilationes
negotiis ex hoc fiant et aliud rursus principium examinationes accipiant.

CAPUT I.
   Iubemus igitur nullum iudicantium quolibet modo vel tempore pro causis apud se
propositis nuntiare ad nostram tranquillitatem, sed examinare perfecte causam et quod eis
   iustum legitimumque videtur decernere; et si quidem partes cessaverint in his quae
 decreta sunt, executioni contradi sententiam secundum legum virtutem. Si autem aliquis
putaverit ex prolata novissima sententia se laesum, appellatione utatur legitima, et haec
 secundum ordinem legibus definitum examinetur et perfectum suscipiat terminum. Si autem
duo vel amplius fuerint cognitores litis, et aliqua inter eos emergat dissonantia, etiam
      sic iubemus unumquemque horum secundum quod videtur ei suam dare sententiam.
     <Epilogus>Quae igitur per praesentem legem in perpetuum valituram nostra
  tranquillitas definivit, tam tua celsitudo quam omnes alii iudices maiores et minores
custodire festinent, ut nullus penitus ignoret quae pro utilitate nostrorum collatorum a
nobis disposita sunt, ita tamen ut universis interdicatis per propria praecepta, quatenus
   sine ullo iniusto dispendio nostris collatoribus insinuatio legis praesentis fiat.
Dat. XV. kal. Ian. CP. imp. dn. Iustiniani pp. Aug. anno XVII. post cons. Basili vc.
anno II.



 ►Sources:Auth.CXVI;Coll.IX, tit.4;Ep.Theod.125; Ath. 4, 17;Iul. const.CXII.



###### Nov126.htm ######
###### Nov126.htm ######

* NOV. CXXVI
   EXEMPLUM SACRAE LEGIS DE APPELLATIONIBUS

(AD 546)



     (Based upon the Latin text of Schoell and Kroll's edition)
 .

  Translated from the Greek




  Praefatio. Theodosius et Valentinianus divinae memoriae lege constituerunt, ut
  manifestas causas appellationum quaestor sacri palatii una cum praefecto sacro per
 Orientem praetorio qui quoque tempore sedem tuae sublimitatis obtinet secundum formam
sacrorum iudiciorum examinet. Comperimus autem in eiusmodi examinationibus rem fieri et
re publica et ipso imperio indignam. Litigantes enim et procuratores et eorum advocati
et omnes in eiusmodi causis ministrantes tamquam nobis ipsis sedentibus et audientibus
 tam vestitu quam calceis et verbis apud magistratus nostros utuntur, quibus eos solos
uti decet qui ad imperatorem ingrediuntur; quin etiam ipsi iudices non ex sua persona,
 sed tamquam nobis ipsis praesentibus et interloquentibus suas sententias proferebant.
 I.Quod in posterum in ullo iudicio fieri prohibemus, sancientes ut sacri nostri
palatii qui quoque tempore quaestor est una cum tua sublimitate sive qui quoque tempore
  praefectus sacro praetorio est huiusmodi causas examinet, neu vero ex nostra sed ex
 suis personis interlocutiones proferant atque sententiam legibus agnitam ferant; ut
scilicet solita scrinia in eiusmodi cognitionibus ministerium suum praestent, sciantque
 magistratus qui de talibus causis iudicant si quid adversus ea in posterum ullo modo
  commissum sit, se maiestatis crimini obnoxios fore.
    II.In omnibus autem appellationibus hoc valere iubemus, ut quotiescumque
appellatione interposita intra statutum tempus utraque pars fatalem diem observat, sine
dilatione iudices tam acta quam iudicata examinare studeant atque legi et iuri congruam
  sententiam ferant. Quodsi solus qui appellavit intraverit, iubemus iudices usque ad
     ultimum fatalem diem expectare, et si is qui vicit requisitus non inveniatur,
   examinatis actis causae legitimum finem impertire. Sin autem solus qui victricem
sententiam accepit intraverit, et is qui appellavit requisitus non inveniatur, iudices
 non solum ultimum fatalem diem expectare, sed etiam tempus reparationis, id est tres
menses. Et si ne tum quidem is qui appellavit inveniatur, non amplius temporis decursu
  sententiam confirmari, sed etiam una parte praesente iudices tam acta quam iudicata
perscrutari; ac si quidem sententiam recte latam compererint, eam confirmare, sin vero
   quid neglectum sit, id corrigere et legitimam sententiam ferre. Semel autem causa
appellationis intra fatales dies sive ab utraque parte sive ab alterutra introducta non
  amplius biennii temporis decursu in posterum sententia confirmetur, sed veritate et
 iustitia considerata finis eiusmodi causis legitimus imponatur, sive una sive utraque
parte praesente. Et propterea iubemus in eiusmodi causis non amplius (quemadmodum usque
  ad praesens tempus valebat) in primam appellationem omnes cognitiones referri, sed
      singulas propriam diem praescriptam habere.
   III.Praeterea sancimus, ut omnes iudices appellationem intra statutos dies
  interpositam neque legibus prohibitam omnibus modis recipiant, atque intra triginta
 dies post oblatam appellationem acta cum subscriptione sua litigantibus praebeant, ut
  illi ad auxilium suum competenti magistratui haec insinuare possint. Quodsi quis ex
 iudicibus id facere distulerit, sententia quidem decursu temporis confirmabitur, ipse
 vero iudex qui haec non observaverit et qui ei ministerium exhibent omne damnum quod
    litigans propter acta ei non edita subierit ex propriis substantiis reddere ei
     compellentur, et poenam denarum auri librarum solvent nostris privatis rebus
      inferendam.
  Epilogus. Gloriosa igitur et magnifica auctoritas tua praesentem legem in hac
quoque regia ei vitate proponere studeat, ut omnes intellegant, quid observare debeant.
Dat. <...... imp. dn. Iustiniani pp. Aug. anno XX. pc. Basilii vc. anno V.>



►
      Sources:
    Ep. Theod. 126; Ath. 7, 6; Iul. const. CXIII.




###### Nov127.htm ######
###### Nov127.htm ######

* NOV. CXXVII  UT FRATRIS FILII SUCCEDANT AD IMITATIONEM FRATRUM ET ASCENDENTIBUS EXTANTIBUS; ET UT
 MULIERES NON INSINUATA ANTENUPTIALI DONATIONE NON LAEDANTUR, NON INSINUANS AUTEM VIR,
   VEL SI COMPETAT NUPTIALE LUCRUM, EO NON FRUATUR; ET RURSUS UT MULIERES NON SECUNDO
NUBENTES DOMINAE SINT PARTIS SPONSALICIAE LARGITATIS, QUANTUM PARS FACIT UNIUS FILII; ET
 UT SIMILES SINT POENAE UTRIUSQUE SEXUS, DUM SINE CAUSA RATIONABILI REPUDIUM MITTITUR.
       (AD548)

=






=

  Idem Aug Basso pp.

<Praefatio>Nostras leges emendare nos non piget ubique utilitatem subiectis
  invenire volentes. Meminimus igitur scripsisse legem, per quam iussimus, ut si quis
   moriatur relinquens fatres et filios alterius praemortui fratris, ad similitudinem
  fratrum et praemortui fratris filii ad hereditatem vocentur paternum adingredientes
 gradum et illius ferentes portionem. Si vero moriens relinquat ascendentium aliquos et
 fratres ex utrisque parentibus coniunctos sibi et filios ex praemortuo fratre, fratres
 quidem iussimus per ipsam legem cum parentibus vocari, fratris vero filios exclusimus.

CAPUT I.
 Hoc itaque iuste corrigentes sancimus, ut si quis moriens relinquat ascendentium
  aliquem et fratres qui possunt cum parentibus vocari et alterius fratris praemortui
 filios, cum ascendentibus et fratribus vocentur et praemortui fratris filii, et tantam
 accipiant portionem, quantam futurus erat eorum pater accipere si vixisset. Haec vero
sancimus de illis fratris filiis quorum pater ex utroque parente iungebatur defuncto, et
absolute dic<endum quem eis dedi>mus ordinem quando cum solis vocantur fratribus, eundem
eos habere iubemus et quando cum fratribus vocantur ascendentium aliqui ad hereditatem:
  hoc iubentes ex kalendis Ianuariis praesentis undecimae indictionis.

CAPUT II.
   Illud quoque dignum correctione aliqua esse iudicantes, partem hoc praesentis
 facimus legis. Ex ipso enim rerum invenientes experimento necessarium esse mulieribus
actis monumentorum antenuptiales donationes insinuari, ut vel si principalia instrumenta
    pereant, quod facile est, per monumenta eis matrimonii probatio maneat, sancimus
necessitatem habere viros ipsos aut etiam qui pro eis autenuptiales seu propter nuptias
donationes scribunt, si quingentorum solidorum transcendit quantitatem, insinuare eam in
 actis monumentorum in regia quidem civitate apud magistrum census, in provinciis autem
  apud civitatis uniuscuiusque defensorem aut apud quos omnino talia documenta confici
  possunt. Si vero non insinuent eas, quantum quidem ad partem mulieris etiam sic eas
  valere iubemus, et si tempus fiat exactionis donationis aut partis eius, non opponi
mulieri non fuisse insinuatam donationem. Si vero dotalium pacta et horum eventus parti
    viri concedant exactionem dotis aut etiam partis eius, nullam eum habere iubemus
actionem, si non donationem insinuavit actis monumentorum, sicuti dictum est. Viris enim
   habentibus potestatem insinuare donationes pro non insinuates periculum mulieribus
  imminere ineptum nobis esse videtur.

CAPUT III.
Quia vero et mulieres ad secundas nuptias non venientes praepositione aliqua dignas
   ultra eas quae secundo nubunt esse putamus, <sancimus,> si qua amisso viro alteris
  abstineat nuptas, habere quidem eam [ad] usum antenuptialis donationis, sicut prius
sancivimus, habere vero eam et proprietatis tantum quantum filiorum quantitas facit, ut
secundum proprietatis rationem unius et ipsa filii personam obtenere videatur. Haec vero
   valere non in matribus solis iubemus, sed etiam in patribus et aliis ascendentibus
      volumus ad secundas nuptias non venientibus.

CAPUT IV.
   Quia vero interdiximus dudum per nostram legem et viris et mulieribus repudia
mittere et transigere matrimonia, nisi tamen quaedam sit causa nostrae legi cognita, et
   poenas hoc facientibus et viris et mulieribus imposuimus, mutationem quandam circa
poenas viri et mulieres facientes et ad melius hoc transformantes sancimus, nullam esse
  differentiam quantum ad poenas inter virum et mulierem hoc praesumentes, sed iisdem
 poenis quae contra mulieres a nobis definitae sunt, si sine causa nostrae legi cognita
  matrimonia distrahunt, etiam viros subdi hoc praesumentes, et similes esse poenas in
 viro et muliere. In delicto enim aequali proximas eis imminere poenas iustum putavimus
 esse.
 <Epilogus>Praesentem igitur generalem nostram legem manifestam tua gloria faciat
 per edicta sollemnia et his qui hanc maximam civitatem et qui provincias habitant, ut
  nullus omnium quae ad salutem communem sancita sunt a nobis ignoret.
 <Dat. k. Sept. CP. imp. dn. Iustiniani pp. Aug. anno XXII. post cons. Basilii vc.
   anno VII. ind XI.>

=

 ►Sources:Auth.CXX;Coll.IX, tit.7;Ep.Theod.127; Ath. 9, 12;Iul. const.CXIV.

=

###### Nov128.htm ######
###### Nov128.htm ######

* NOV. CXXVIII
 DE COLLATORIBUS ET ALIIS CAPITULIS.

     (AD545)

=






=

     Idem Aug. Petro pp.

CAPUT I.
    Quaecumque ad utilitatem nostrorum collatorum respiciunt <studentes perficere et
  praesentem ponimus legem, per quam sancimus> per Iulium vel Augustum mensam unuiscuiusque
indictionis particulares dispositiones collationum futurae indictionis in foro uniuscuiusque
 diocesis gloriosissimorum nostrorum praefectorum sub confectione monumentorum manifestari,
  declarantes quantum unicuique provinciae sive civitati pro unoquoque iugo aut iuliis aut
 centuriis aut alio quolibet tam in specie quam in auro fiscalium causa imminet, indicantes
quoque specierum aestimationem secundum mensam et in unoquoque loco tenentem <consuetudinem>,
 et quid ex his in arcam inferri aut in unaquaque <provincia> dari aut expendi oportet; sic
   igitur compositas tales dispositiones provinciarum iudicibus mox destinari in prooemiis
    uniuscuiusque indictionis et per eos proponi in civitatibus sub eis constitutis intra
Septembrem aut Octobrem mensem; sed etiam volentibus exemplaria horum ex foro
gloriosissimorum praefectorum sine dilatione dari, ut collatores agnoscant quemadmodum debent
collationes inferre. Si vero ante insinuationem in alios titulos praeter eos qui continentur
   particulari dispositione anni collatores fiscalia exsolvant aut in provincia expendant,
   iubemus eis in eiusdem indictionis collationes haec reputari, ut nullum ipsi patiantur
   damnum. Si vero secundum a nobis definitum tempus non dirigantur huiusmodi particulares
 dispositiones, qui quidem per tempus gubernant nostrum praetorium XXX librarum auri poenam
persolvant, uniuscuiusque vero provinciae tracteutae viginti librarum auri poenam exigentur.
 Si autem iudex missus easdem particulares dispositiones in provincia non proposuerit, decem
   librarum auri poena damnabitur et spoliationem cinguli sustinebit; eius quoque officium
quinque auri libras exigetur.

CAPUT II.
  Iubemus vero specierum quidem illationem mox ex principiis uniuscuiusque indictionis
    incipere, argenti vero illationis titulos secundum tempora definita.

CAPUT III.
    Pro fiscalibus autem collationibus desuscepta sive securitates particulares aut
 plenarias omnibus <modis> ab his qui fiscalia suscipiunt fieri definimus, manifestantes et
  solidorum quantitatem et specierum nec non et iugorum sive iuliorum sive centuriarum, et
   nomina possessionum pro quibus functiones suscipiunt. Si vero secundum praedictum modum
desuscepta sive securitates non fecerint, iubemus eos et poenam decem auri librarum exigi et
  tormentis subdi; similiter iudicem provinciae decem auri librarum poenam exigi, si de hoc
   interpellatus non vindicaverit et compulerit desuscepta sive securitates secundum quem
       definivimus ordinem conscribi.

CAPUT IV.
 Haec autem iubemus observari, ut si quis forsan collatorum dubitat de possessione, pro
 qua fiscalia exigitur, aut pro fiscalium quantitate, omnibus modis fiscalium descriptionum
 custodes cogi a provinciae iudice, aut illo neglegente a locorum sanctissimo episcopo, eas
proferre et fiscalium ostendere quantitatem et secundum virtutem publicae descriptionis exigi
possessorem.

CAPUT V.
 Et in hoc quoque nostros collatores adiuvare perspeximus, ut non necessitas inferatur
possessoribus sub hypothecas decimationes nominare in auro collationis, ut non aliquam ex hoc
   patiantur ipsi laesionem, sed eos quibus in unaquaque provincia aut civitate periculum
fiscalium exactionis imminet, sive iudices sint sive curiales sive exactores seu vindices aut
   canonicarii aut alii quidam, proprio periculo et suscipere pecunias et transmittere et
      expendere in quibus deputatae sunt utilitatibus.

CAPUT VI.
Et hoc custodiri iubemus canonicarium talem in provinciam destinari, qui possit periculo
ordinantium eum exigere fiscalia tributa, ut per nullam occasionem impulsorem post eum mitti
  et damnum subiectis inferri: impulsoris <enim> et ipsum vocabulum de cetero perimimus. Si
  vero non opportunus inveniatu, canonicarius, non impulsor mittatur, sed illo remote alter
     dirigatur canonicarius. Ipsum quoque canonicarium contentum esse iubemus deputatis
   consuetudinibus et nullam subiectis inferre laesionem.

CAPUT VII.
  Si autem aliquando contigerit superindictionem cuiuslibet possessionis conservae aut
    contributariae fieri, ex illo tempore iubemus superindictum suscipientem exigi pro eo
fiscalia, ex quo tradita est ei superindicta possessio; non aliter autem superindictum fieri,
  nisi ex scripto de hoc examinatio fiat apud provinciae iudicem et sententia eius procedat
definiens eum qui debet suscipere superindictum. Si quis autem putaverit se laedi, liceat ei
 provocare, ut in foro gloriosissimorum praefectorum appellatio examinetur et secundum leges
     terminum suscipiat.

CAPUT VIII.
 Si vero aliquando contigerit dominum cuiuscumque possessionis aut non apparere aut ad
   fiscalium solutionem non sufficere, ut ex hoc superindictionis necessitas suscipiatur,
 iubemus repente hanc tradi his qui conserva aut contributaria praedia possident cum omnibus
 qui in ea inveniuntur agricolis et peculiis eorum et enthicis et fructibus et animalibus et
omni alio instructo instrumentoque ibi invento. Si vero aut persona quae debeat eam secundum
 leges suscipere non inveniatur, aut alio quocumque modo differri superindictum contigerit,
    iubemus gesta confici apud provinciae iudicem significantia qualitatem et statum eius
   possessionis et omnia in ea inventa, ut sic eam curiales seu exactores aut vindices aut
 officiales suscipiant, et si postea inveniatur qui debeat eam secundum leges suscipere, non
 aliter fieri, nisi quod pro occasione exactorum aut curialium aut vindicum aut officialium
eius peius aut minus factum est ei qui suscepit restituatur.

CAPUT IX.
 Hoc quoque iubemus, ut pro pecuniis et speciebus in provinciis expensis non exigantur
 collatores ea quae dicuntur transmissoria, et pro his autem quae transmittuntur non amplius
     praeberi horum quae ex initio in unaquaque provincia deputata sunt.

CAPUT X.
   Eos autem qui in provinciis pro quibuscumque publicis exactionibus diriguntur, non
aliter incohare exactionem, nisi prius in provinciali iudicio insinuaverint impositas sibi de
 hoc iussiones, ut exsolventes fiscalia tributa nulli pro his periculo aut damno subiaceant;
       hoc ipso et super privatis negotiis observando.

CAPUT XI.
 Hoc quoque iubemus eis quibus fiscalium exactio iniungitur nullam privatarum causarum
   executionem committi, sed et si quid eis tale iniungatur, nullo modo eos praesumere hoc
    agere, ne occasione publicarum functionum nostri subiecti laedantur.

CAPUT XII.
Si autem et aliquis pro veritate publica debens tributa dicat executori esse sibi alium
 debitorem, non licere executori molestiam aliquam denominatis inferre, nisi primus debitor
  probetur nullo modo omnino posse publica tributa persolvere. Hoc tamen prius requiri apud
iudicem provinciae, si pro veritate debitor est is que denominatus est, et ita fiet exactio.
    In utroque vero casu si quis exequi aut exigere citra ea quae a nobis disposita sunt
 praesumpserit, et cingulo nudabitur et confiscabitur et exilio tradetur; qui autem iniunxit
   aut praecepit iudex decem librarum auri exigatur poenam, et officium eius quinque auri
 librarum subiaceat poenae.

CAPUT XIII.
  Nulli vero penitus liceat publica tributa exigentium neque censualibus aut rationum
   scriptoribus aut aliis quibusdam publico ministrantibus excusatione quod in loco sacro
resideant uti contra eos qui dicunt se laesos ab eis in fiscalium exactione.

CAPUT XIV.
 Nullus autem penitus molestetur pro tributis terrarum quas non possidet, sed etiam si
contingat agricultores alicui competentes aut inscriptos propriam habere possessionem, illos
<pro ea publica exigi tributa, domino eorum nullam pro eis> molestiam sustinente, nisi forte
     propria voluntate tali functioni se fecit obnoxium.

CAPUT XV.
Eos autem qui publica tributa exigunt iustis ponderibus et mensuris uti praecipimus, ut
   neque in hoc nostros tributarios laedant. Si autem collatores putent gravari se sive in
   ponderibus sive in mensuris, habeant licentiam specierum quidem mensuras et pondera <a>
    gloriosissimis praefectis, auri vero et argenti et reliquorum metallorum pondera <a>
gloriosissimo pro tempore comite sacrarum largitionum accipere; et has mensuras et pondera in
     sanctissima uniuscuiusque civitatis ecclesia servari, ut secundum ea extra gravamen
    collatorum et fiscalium illatio et militares et aliae expensae fiant.

CAPUT XVI.
  Civitatum vero nostrae reipublicae et habitantium eas perfecte prospicientes iubemus
  nullam omnino esse licentiam fiscalium exactoribus communicare pecuniis quae operibus et
 frumentis civitatum et aquaeductis aut aliis quibuslibet sollemnibus aut salariis deputatae
sunt, aut retinere aliquid ex eis aut ad proprium lucrum redigere, sed sine aliqua dilatione
aut imminutione has praebere, ut proficiant in quibus ab initio deputatae sunt operibus. Sed
neque possessores aut habitatores civitatum praesumere quolibet modo auferre aliquid ex ipsis
  pecuniis aut nomine descriptionum aut pro sportulis dare aliquid ex his aut expendere. Si
    quis autem aut dare aut accipere ex his praesumpserit, iubemus eum de suo in duplici
 quantitate hoc civitati reddere. Sed neque provinciarum iudices aut eorum officia aut alium
 quemlibet omnino participium habere aliquod ad praedictas pecunias aut eorum dispensationi
    semet ipsum miscere; sed civitatis sanctissimum episcopum et primates nec non et eius
     possessores constituere quidem patrem civitatis et frumentarium et alios huiusmodi
 dispensatores, singulis autem annis impletis sanctissimum episcopum cum quinque primatibus
civitatis rationes exigere eos qui ab ipsis ordinati sunt, et si quid ex talibus ratiociniis
apparuerit debitum aut remansisse, exigi huiusmodi dispensatores periculo eos constituentium
 et utilitatibus quibus deputata sunt reservari. Si quis autem ex praedictis dispensatoribus
    inefficax inveniatur, repente hunc removeri iubemus aliumque pro eo et a sanctissimo
civitatis episcopo et reliquis possessoribus, sicut praedictum est, ordinari; scientibus his
  qui denominant eos, quia si quod damnum civitati contigerit, ex propriis substantiis hoc
 medebuntur.

CAPUT XVII.
 Nulli vero liceat eorum qui in officio sunt gloriosissimorum praefectorum aut in alio
   officio aut schola constitutorum talia ratiocinia committi, neque ex praecepto eiusdem
administrationis aut alterius iudicis [scripti], nec si pragmaticam aut aliam sanctionem aut
   sacrum. commonitorium accipiat praecipiens ei aliquid tale. Sed si quid huiusmodi fiat,
    licentiam habere uniuscuiusque civitatis sanctissimum episcopum et eius primates non
respondere pro memoratis capitulis talibus personis, referre autem ad nos, ut hoc agnoscentes
et illatum civitatibus damnum ex eorum substantia restitui iubeamus et competentem vindictam
     talibus inferamus.

CAPUT XVIII.
 Super hoc iubemus scriniarios operum sub praefectis sacrorum praetoriorum constitutos
 nullum participium ad talia ratiocinia omnino habere, vacantibus omnibus per quae eis sive
  generaliter sive specialiter aliquid tale pridem concessum est aut postea impetretur. Pro
    praedictis enim causis rationes nulli committi volumus nisi nos prodesse civitatibus
  aestimantes virum bonae opinionis et dignitate ornatum elegerimus, qui debeat a nobis in
 scriptura divinam iussionem percipere continentem per nostram piam subscriptionem et illius
 nomen et dignitatem et causas et tempora quorum ei ratiocinia committimus. Eos autem qui a
    talibus personis rationes exiguntur omnem habere cautelam iubemus, aliam quaestionem
   nullatenus sustinentes.

CAPUT XIX.
  Ad haec sancimus nullo reipublicae nostrae loco eundem ipsum et iudicem esse et loci
   servatorem gloriosissimorum praefectorum aut magistromilitatus cinguli, sed nec aliquem
 exactionem fiscalium tributorum agentem loci servatorem esse gloriosissimorum praefectorum
aut magistrorum militum; et simpliciter dicendum, nullum in provinciis fieri loci servatorem
 praefectorum, nisi per nostram scriptam iussionem in expeditis, ubi utilitas exigit et loci
  servatorem mitti eiusdem praefecturae, qui debeat providere militaribus expensis. Si quid
autem extra haec delinquatur, qui quidem loci servatorem suum fecit, XXX auri librarum poenam
 exigitur, restituens et omne damnum quod per eum qui ab eo directus est aliqui pertulerint,
  qui vero fieri praesumpsit et proprio cingulo et dignitate et militia privabitur et decem
       auri librarum poena multabitur.

CAPUT XX.
     Probibemus ad haec et in provinciis existentes iudices civiles et militares in
civitatibus aut castris loci servatores in commissis sibi provinciis facere, ex quo videlicet
   in provinciam accesserint et in quantum in ea administrant; quinque auri librarum poena
   imminente tam facienti loci servatorem iudici quam fieri praesumenti. Antequam vero in
  provinciis veniant iudices, damus licentiam eis vices agentes suos instituere, qui omnia
    debeant usque ad sui praesentiam agere quae possint ipsi iudices facere, citra tamen
 novissimum supplicium aut membri incisionem. Sed et si quis ex iudicibus secundum iussionem
nostram in aliam regionem mittatur, liceat ei per similem modum loci servatorem suum facere.

CAPUT XXI.
    Iubemus autem omnes iudices tam militares quam civiles per se requirere eos qui
  latrocinia aut violentias aut rapinas rerum aut feminarum aut alia quaelibet inlicita in
   provinciis committunt et supplicia eis legitima inferre, neque pro his causis accipere
aliquid consuetudinum nomine, ut omnes undique nostri collatores inlaesi serventur. Non enim
     permittimus cuilibet maiori aut minori militari iudici aut latronum insecutores aut
  violentiarum inhibitores aut tribunos pro talibus causis in provinciis ordinare, aut qui
    debeant aliquos exarmare, ut non per tales occasiones ampliores violentiae inferantur
provincialibus. Si quis autem iudicum haec non custodierit, cognoscat non solum commisso sibi
  cingulo spoliandum, sed decem librarum auri poenam exsolvere; eo qui praesumpserit talem
      causam adsumere post tormenta et substantiae confiscationem in exilium dirigendo.

CAPUT XXII.
Ad haec iubemus provinciarum iudices et officia, si quando de civitate aut ad civitatem
 veniunt, neque angariis neque descriptionibus aut aliis expensis collatores gravare, sed ex
      deputatis sibi de fisco annonis expensas facere.

CAPUT XXIII.
    Super haec sancimus provinciarum iudices omnibus modis post depositionem cinguli
   quinquaginta dies in provinciis commorari et conventiones aliquas contra se moventibus
   respondere. Si vero contigerit aliquem ex eis ante completos quinquaginta dies deserere
   provinciam,, iubemus omnes ab eo damnum aliquod passos simul ingredi apud sanctissimum
 metropoleos episcopum eiusdem provinciae, et sub gestis monumentorum unumquemque tangentem
  sancta evangelia palam facere illata sibi dispendia, et ex illius substantia contra quem
 talia facta sunt monumenta omne damnum laesis restitui, providentia et periculo per tempus
      praefectorum et tracteutarum eiusdem provinciae; scientibus quia, si hoc complere
   neglexerint, ipsi ex propriis facultatibus omnia damna laesis restituere compellentur.

CAPUT XXIV.
Si quis autem ex iudicibus provinciarum aut evocetur ad aliam administrationem aut opus
ad aliam provinciam ei credatur, iubemus eum legitimo procuratore constituto conventiones pro
  damnis proponentibus respondere. Quod nisi fecerit, sancimus monumenta apud sanctissimum
  episcopum, sicut superius dictum est, agi, et pro damnis illatis eis iurantibus secundum
      gestorum virtutem omne damnum reddi, providentia similiter et periculo per tempus
   praefectorum et uniuscuiusque provinciae tracteutarum.

CAPUT XXV.
   Omnes autem pecuniarias poenas quae praesenti lege continentur a comite per tempus
    privatarum rerum exigi eos qui praesentem legem non servant et nostro fisco vindicari
 sancimus, qui nisi eas vindicaverit, ipse cum ministrante sibi schola ex propria facultate
     huius quantitatem solvere cogitur.
    <Epilogus>Quae igitur per praesentem salutarem legem in perpetuum valituram pro
utilitate et statu nostrorum collatorum disposuimus, tua gloria inviolata et immota per omnia
servare festinet <et> in omnium notitiam venire faciat, edictis quidem in hac regia civitate
 sollemniter propositis, praeceptis autem apud clarissimos provinciarum iudices directis, ut
per eos omnibus collatoribus manifesta fiant.
  <D. VIII. id. Iun. CP. imp. dn. Iustiniani pp. Aug. anno XIX. post cons. Basilii vc.
    anno IV. ind. VIII.>

=

►Sources:Auth.CXXXIII;Coll.IX, tit.14;Ep.Theod.128; Ath. 20, 1;Iul. const.CXXIV.

=

###### Nov129.htm ######
###### Nov129.htm ######

* NOV. CXXIX
 DE SAMARITIS.

  (AD551)










      Idem Aug. Addaeo pp.

<Praefatio>Nullum ita magnum subiectorum nostrorum delictum est, quod non
nostra clementia medeatur. Licet enim eorum facta odio habentes ad vindictam pro eis
  insurgamus, tamen tempus medentes et commonentes modis competentibus delinquentes
       rursus ad nostram clementam remeamus, iustitiam iracundiae benignitatis
 reconciliantes rationibus. Quale quiddam et praesens nostra celebrat lex. Samaritas
   enim pridem atroces et elatos contra Christianos et in omnium velut novissimam
 superbiam excedentes plurimis quidem poenis affliximus, una vero maxime, quod neque
   testamenta ipsi possint conscribere neque horum defuncti absque cognatis qui ab
  intestato vocantur hereditatem transmittere, nisi ad hereditatem ex utroque casu
vocatos rectae Christianorum fidei esse contingeret. Interdiximus autem eis et legata
  dare et donationes scribere, aut aliquas omnino alienationes in suis ponere, nisi
    forte orthodoxa fide percipiens persona esset. Licet enim lege generali haec
    comprehendentes tunc meminerimus, tamen non eandem in operibus quam litteris
subtilitatem reservavimus: nam neque nostrum fiscum nec aliquam publici partem ex his
    quicquam accipere passi sumus, licet hoc expressim lex daret.

CAPUT I.
Nunc itaque ad moderationem reductos videntes eos, et nostrorum ipsorum indignum
    esse putantes in ipsis permanere contra eos qui non in proprioribus languent,
     praestantes maxime omnium Sergii sanctissimi Caesariensium episcopi iustis
petitionibus quas pro eis facit, testimonium quietem perhibentis meliores eos factos,
   quietem vero eorum in futuro tempore promittentis, ad praesentem sacram nostram
venimus legem, per quam sancimus licentiam esse Samaritis iam scribere testamenta et
suas proprias dispensare substantias, sicut et aliae praebent leges et per praesentem
     nos decernimus, et sine testamentis morientes ab intestato vocatos secundum
  imitationem aliorum hominum heredes habere eos, praeter ea quae <per> praesentem
nostram transponimus legem. Sed et donationes eis permittimus scribere et legata dare
   et accipere et huiusmodi contractus facere cum omni licentia. Qui enim testari
  dedimus eis et omnem dispensare substantiam, quomodo de particulari dispensatione
     negabimus?.

CAPUT II.
 Sed tamen non eundem reddimus ordinem Christianis et Samaritis, multum vero et
     merito meliora sectantibus privilegium praestamus. Unde si quis eorum sine
 testamentis moriatur filios ad deum discretos relinquens, soli vocabuntur ad huius
 hereditatem qui rectam Christianorum allegant fidem, aliis exclusis quicumque ipso
detinentur quo defunctus errore. Haec autem dicimus non super filiis solis, sed etiam
  aliis cognatis, ex quacumque sint linea, ut recta sectantes illis qui non proxima
colunt praeponantur; tamen si eundem qui vocantur omnes gradum adscribant aut unam ad
    hereditatem habeant vocationem. Non enim his qui ex longiore gradu sunt et a
vicinioribus [et] exclusi licet meliora sectantes, damus privilegium.

CAPUT III.
    Nec tamen paenitentiae locum in causa exclusis auferimus ex hoc. Nam si
  voluerint et postea ad rectam Christianorum fidem reverti, qui pro hoc hereditate
 exclusi sunt suas recipient portiones, ita vocandi ad hereditatem tamquam si rectae
  huius religionis extitissent, solis fraudati medii temporis fructibus. Si vero et
testamenta scripserit aliquis eorum, valere quidem ea quantum ad religionem iubemus.
Si autem pater aut etiam aliquis ascendentium alter aut aliquis descendentium est qui
testamenta conscribit, si quidem omnes, ex ordine qui ad hereditatem vocantur eiusdem
  cum eo erroris sint, disponat de substantia sicut voluerit; si vero horum qui ex
  gradu hoc vocantur aliqui eiusdem quo pater erroris sint, his non relinquat ultra
 <duas> substantiae uncias, reliquis ad eos qui recta colunt deferendis, tamen nisi
aliqui forte Christianis ex eis relinquat legata: servando etiam hic paenitendi locum
  volentibus, ut possint aequalitate frui cum eis qui ab initio Christiani fuerunt,
sicut ab intestato dudum decrevimus. Ad hunc itaque ordinem et partem de inofficiosi
 damus ascendentibus et descendentibus recta sectantibus dogmata et forte laesis per
     celebratas in testamentis rerum divisiones.

CAPUT IV.
   Concedimus autem eis et donationes dare et accipere et legata relinquere,
  libertatibus servos honorare, contrahere quoque ad invicem, nihil ea quae a nobis
pridem posita est prohibente lege. Nostrum enim fiscum et aliam omnem publici partem
excludimus omnino, nullum ex illa lege ad eorum hereditates eorumque substantias aut
documenta participium habere volentibus. Haec autem dicimus non in futuris solum, sed
etiam in praeteritum, ut nec pro his quae tunc facta sunt aut noster fiscus aut alter
   omnium substantias perscrutetur eorum (qui enim in futuris clementiam dedimus,
quomodo de praeteritis subtilem tractatum habemus?): ut omni modo praesentem nostram
  promerentes clementiam gratias profiteantur deo et nobis et Sergio sanctissimo ad
hanc nos quam maxime circa eos provocanti clementiam.
    <Epilogus>Tua igitur gloria nostram in eis declaratam humanitatem <per>
praesentem nostram legem cognoscens manifesta per provincias sollemnibus edictis quae
nunc nobis placuerunt faciat, ut perpetuo hoc ipsi fruantur auxilio.
   Dat. XVII. kal. Iul. CP. imp. dn. Iustiniani anno XXV. pc. Basilii anno X.



►Sources:Auth.CXXII;Ep.Theod.129; Ath. 3, 2;Iul. const.CXVI.



###### Nov130.htm ######
###### Nov130.htm ######

* NOV. CXXX
   QUOMODO OPORTEAT MILITES TRANSITUM IN CIVITATIBUS FACERE,

ET DE INTROITU.

 (AD545)










      Idem Aug. Petro pp.

<Praefatio> Primum et maximum arbitramur statum esse nostrae reipublicae, ut et
   inculpabiliter noster exercitus in itineribus conversetur et innoxietas atque
    indemnitas nostris collatoribus custodiatur.

CAPUT I.
    Iubemus igitur, quotiens transitus fit nostrorum iudicum et exercituum,
  delegatores simul esse cum eis, qui curam habeant eorum alimenti, et singularum
  provinciarum iudices per quas transitus fit praeparationem facere expensarum, ut
nostri exercitus in unamquamque provinciam ascendentes inculpabiliter conversentur;
et uniuscuiusque numeri optiones suscipere species sine qualibet tergiversatione et
 erogare magistris militum et militibus in specie ministratas annonas, habere autem
  eosdem optiones deputatam eis occasione emolumenti quintam decimam portionem. Ex
 consuetudine autem et recauta fieri ab optionibus collatoribus pro his quae ab his
  expenduntur, periculo eorum qui cum eis sunt iudicum et tribunorum et comitum et
 diasostarum et delegatorum et uniuscuiusque numeri primatum; et nullo modo gratis
expendere milites a collatoribus aut occasione non factae forsan praeparationis aut
   introitorum nomine, quorum etiam ipsum vocabulum omnino perimimus, ut undique
 inlaesi et indemnes custodiantur nostri subiecti.

CAPUT II.
Species autem quae inveniuntur in unoquoque loco ipsas accipere milites, et non
alias quaerere quae in ipsa regione non inveniuntur, et propter hoc tergiversationem
      aut damnum inferre nostris collatoribus.

CAPUT III.
  Eam vero quae fit a nostris possessoribus expensa et declaratur per recauta
  iubemus reputari eis a sede tuae celsitudinis sine qualibet tergiversatione aut
 damno aut inventione in collatione quam ab eis fiscus capit pro indictione illa in
  qua expensa fit. Si vero amplius quam professionis sunt ab his qui dant species
inveniantur expensae, iubemus ex omni corpore fiscalium eiusdem provinciae compleri
    eos qui ultra suas functiones exhibuerunt. Si vero non habeat ipsa provincia
 fiscalia sufficientia ad expensam quae fit, compleri eos qui hanc expensam faciunt
ex generali mensa quae regitur <a> tua gloria, aut retinere haec eos ex his quae ab
eis inferenda sunt secundum sequentem indictionem, et haec reputari eis ex omni modo
ab eis qui fiscalia exigunt. His omnibus admittendis et observandis periculo et tuae
   gloriae et singularum provinciarum tractatorum et iudicum et obsequentium eis
       officiorum et susceptorum et curialium et omnium fiscalia tractantium.

CAPUT IV.
Hoc quoque iubemus servari, nullum iudicum aut militum occasione transitus aut
   a civitatibus aut praediis in nummo aliquid accipere. Si autem inventus fuerit
 aliquis pro transitu in nummo annonam accipere, iubemus tale aliquid agentem exigi
 duplum totum quod accipere pro hoc praesumpserit.

CAPUT V.
  Si quis vero nostrorum iudicum aut militum aut optionum ipsorum non recauta
    fecerit factae ab eis expensae, iubemus expensas facientes collatores gesta
   monumentorum conficere, si quidem inveniatur iudex in locis illis, apud eum et
sanctissimum civitatis episcopum, si vero non inveniatur iudex in locis illis, apud
 sanctissimum civitatis episcopum aut defensores locorum sub quibus possessio iacet
ex qua facta, est expensa, et per talia gesta palam facere, qui nostrorum iudicum et
 cum quali exercitu transitum facientes non fecerunt recauta et quantam quantitatem
  expenderunt, et talia gesta mitti ad tuam gloriam, tuam vero celsitudinem utpote
 recautis facta collatoribus quidem praebere aut etiam reputare quae ab eis facta,
est expensa, sicuti superius diximus, retinere autem hanc quantitatem quae ex gestis
declaratur ex his quae delegata sunt de fisco principibus militiae et militibus qui
 expensam fecerunt.

CAPUT VI.
 Ad haec iubemus principes militiae nostros sive eos qui deducunt exercitum et
   delegatores in transitus praemittere ad illum locum, in quo futurus est noster
 exercitus applicare, et praeparationem facere expensarum, et non mittere ad alias
civitates aut possessiones aut praedia, quasi debeat exercitus ibi manere, et ex hoc
  pecunias accipere de possessionibus et villis. Si autem accipere aliquid pro hoc
 praesumpserit, iubemus etiam sic quidem memorata gesta fieri significantia et unde
   et cui datum est, et reputari damnificatis a tua gloria aut praeberi secundum
    praedictum modum omnia quae ex talibus gestis significantur, principes autem
  militiae et quocumque modo diasostas nostri exercitus et delegatores in duplici
    quantitate dare quae accipere praesumpserint, pro hoc autem metatores etiam
  supplicium et exilium sustinere.

CAPUT VII.
 Si qui vero iudicum provinciarum colludentes forte diasostis nostri exercitus
    non praeparaverint expensas, et ex hoc per diversas civitates et villas eos
perducant, iubemus eos cingulo remotos confiscationi et exilio cum oboedientibus eis
   officiis subdi, nostros autem collatores et ita indemnes servari ex recautorum
 datione aut ex gestis quae secundum praedictum modum debent fieri.

CAPUT VIII.
Hoc autem ipsum servari praecipimus non solum in transitus nostrorum iudicum et
militum, sed etiam aliorum qui ex qualibet gente in auxilium nostrae rei publicae a
  nobis mittuntur.

CAPUT IX.
   Ut non autem occasione metatorum dationis iniurietur nostrorum collatorum
      libertas, iubemus nulli penitus licere nostrorum militum in authenticas
 habitationes, in quibus domini domuum inveniuntur manentes, accipere sibi metata,
sed illas quidem sine molestia reservare propriis dominis, accipere autem milites in
       aliis diaetis metata.
<Epilogus>Quae igitur placuerunt nobis et per praesentem declarata sunt legem,
   tua gloria in regia civitate et per loca sanctissimis episcopis clarissimisque
   provinciarum iudicibus et omnibus nostris subiectis in unaquaque provincia et
civitate palam faciat, ut sciant nostri subiecti quae a nobis pro eorum indemnitate
  disposita sunt et agnoscant, quia si contra haec aliquid agatur et qui laeduntur
  taciturnitati causam tradiderint, ipsi huiusmodi laesionis sibi auctores fient.
   <Dat. k. Mart. CP. <imp.> dn. Iustiniani pp. Aug. anno XVIII. post cons.
  Basilii vc. anno IV. ind. VIII.>



     ►Sources:Auth.CXVIII;Ep.Theod.130; Ath. 20, 2;Iul. const.CXXIII.



###### Nov131.htm ######
###### Nov131.htm ######

* NOV. CXXXI DE ECCLESIASTICIS TITULIS.

(AD545)

Idem Aug. Petro pp.

<Praefatio>De regulis ecclesiasticis et privilegiis aliisque capitulis
ad sacrosanctas ecclesias et reliquas venerabiles domos pertinentibus
praesentem proferimus legem.

CAPUT I.  Sancimus igitur vicem legum obtinere sanctas ecclesiasticas
regulas, quae a sanctis quattuor conciliis expositae sunt aut
firmatae, hoc est in Nicaena trecentorum decem et octo et in
Constantinopolitana sanctorum centum quinquaginta patrum et in Epheso
Prima, in quo Nestorius est damnatus, et in Calcedone, in quo Eutychis
cum Nestorio anathematizatus est. Praedictarum enim quattuor synodorum
dogmata sicut sanctas scripturas accipimus et regulas sicut leges
servamus.

CAPUT II.  Ideoque sancimus secundum earum definitiones sanctissimum
senioris Romae papam primum esse omnium sacerdotum, beatissimum autem
archiepiscopum Constantinopoleos Novae Romae secundum habere locum
post sanctam apostolicam sedem senioris Romae, aliis autem omnibus
sedibus praeponatur.

CAPUT III.  Per tempus autem beatissimum archiepiscopum Primae
Iustinianae nostrae patriae habere semper sub sua iurisdictione
episcopos provinciarum Daciae mediterraneae et Daciae ripensis,
Privalis et Dardaniae et Mysiae superioris atque Pannoniae, et ab eo
hos ordinari, ipsum vero a proprio ordinari concilio, et in subiectis
sibi provinciis locum obtinere eum sedis apostolicae Romae secundum ea
quae definita sunt a sanctissimo papa Vigilio.

CAPUT IV.  Simili quoque modo his pontificis, quod episcopo
Iustinianae Carthaginis Africanae civitatis dedimus ex quo deus hanc
nobis restituit, servari iubemus. Sed et aliae civitates et harum
episcopi, quibus in diversis locis metropolicum ius praestitum est,
huiusmodi privilegio in perpetuum potiantur. Omnia <autem> privilegia
vel solacia, quae ex imperiali munificentia aut etiam alio quolibet
modo sanctis ecclesiis aut aliis venerabilibus locis collata sunt,
firme eis per omnia conserventur.

CAPUT V.  Ad haec sancimus omnium sanctarum ecclesiarum et omnium
venerabilium domuum possessiones usque sordidas functiones neque
extraordinarias descriptiones sustinere. Si tamen itineris sternendi
aut pontium aedificii vel reparationis opus fuerit, ad instar aliorum
possessorum huiusmodi opus et sanctas ecclesias et venerabiles domos
complere, dum sub illa possident civitate sub qua tale fit opus. Si
quae vero res ex curialium substantiis ad quamlibet sacrosanctam
ecclesiam aut aliam venerabilem domum secundum leges venerunt aut
postea venerint, liberas eas esse sancimus descriptione lucrativorum.

CAPUT VI.  Pro temporalibus autem praescriptionibus X et XX et XXX
annorum sacrosanctis ecclesiis et aliis universis venerabilibus locis
solam quadraginta annorum praescriptionem opponi praecipimus; hoc
ipsum servando et in exactione legatorum et hereditatum quae ad pias
causas relictae sunt.

CAPUT VII.  Si quis autem voluerit fabricare venerabile oratorium aut monasterium, non aliter incohandam fabricam, nisi locorum sanctissimus episcopus orationem ibi fecerit et venerabilem fixerit crucem.

1. Si vero semel coeperit aut novam aedificare basilicam aut veterem renovare, modis omnibus compellatur a beatissimo locorum episcopo et oeconomis eius et civili iudice eam explere, et si is distulerit, hoc moriente heredes eius opus incohatum adimpleant.

CAPUT VIII.  Si quis in sua domo aut suburbano <aut> praedio ecclesiasticum ministerium ministrare praesumpserit aut aliis celebrare concesserit sine clericis sanctissimo locorum episcopo subiacentibus, iubemus hanc domum aut suburbanum aut praedium, ubi tale aliquid delinquitur, loci illius sanctissimae ecclesiae vindicari per deo amabilem episcopum et oeconomum eius et civilem iudicem locorum.

1. Si vero nesciente locorum domino eius curatores aut conductores aut emphyteotae contrarium aliquid exerceri permiserint, dominum quidem loci nullum praeiudicium aut dispendium sustinere, eos autem qua hoc fecerunt aut fieri permiserunt ex provincia ubi hoc commissum est expelli, rebus eorum loci illius sanctissimae ecclesise vindicandis.

CAPUT IX.  Si quis in nomine magni dei et salvatoris nostri Iesu
Christi hereditatem aut legatum reliquerit, iubemus ecclesiam loci in
quo testator domicilium habuit accipere quod demissum est.  1.Si quis
autem unum sanctorum heredem scripserit aut legatum ei reliquerit, et
non specialiter nominaverit locum in quo est venerabilis domus,
inveniantur autem in eodem loco aut civitate plura oratoria eiusdem
sancti, illi magis domui quae pauperior est quod relictum est
praebeatur. Si autem non est in civitate basilica nominati sancti,
invenitur autem in territorio eius, illi detur. Si autem neque in
territorio reperitur huiusmodi domus, tunc ecclesiae civitatis, in qua
testator domicilium habuit, quod demissum est praebeatur.

CAPUT X.  Si quis aedificationem venerabilis oratorii aut xenodochii
aut ptochii aut orphanotrophii aut nosocomii aut alterius reverendae
domus in novissima voluntate fieri disposuerit, oratorium quidem intra
quinque annos compleri iubemus providentia locorum episcopi et civilis
iudicis, xenodochium autem et ptochium aut aliam venerabilem domum
intra unum fieri annum.

1.Si autem intra annum non fecerint heredes xenodochium aut quamlibet
venerabilem domum a testatore dispositam fieri, iubemus eos domum aut
comparare aut locare, ubi possunt quae iussa sunt adimplere, donec
huiusmodi domus venerabilis expleatur.

2.Et si quidem ipse testator decreverit, qui debeant xenodochi fieri
aut ptochotrophi aut alteri tales gubernatores, sive suis heredibus
huiusmodi electionem commiserit, iubemus modis omnibus heredes eius
quae ab eo definita sunt adimplere, locorum beatissimis episcopis
inspicientibus, si gubernatio recte procedit, et si invenerint non
utiles existentes rectores, licentiam habentibus sine damno alios pro
eis opportunos efficere.

CAPUT XI.  Si quis autem etiam pro redemptione captivorum aut
alimentis pauperum hereditatem aut legatum reliquerit in rebus
mobilibus aut inmobilibus, sive semel seu annale, et hoc modis omnibus
secundum testatoris voluntatem ab his quibus iussum est. hoc facere
compleri.

1.Si autem non specialiter dixerit, quomodo pauperibus haec reliquit,
praecipimus sanctissimum episcopum civitatis in qua testator habuit
domicilium percipere easdem res et eius civitatis pauperibus erogare.

2.Si autem pro redemptione captivorum aliquid relinquitur, et non
nominatim testator dixerit, per quem oporteat fieri redemptionem,
etiam sic iubemus res ad hoc relictas locorum episcopum et eius
oeconomos accipere et huiusmodi pium opus implere In omnibus enim
talibus piis voluntatibus sanctissimos locorum episcopos volumus
providere, ut secundum defuncti voluntatem universa procedant, licet
praecipue a testatoribus aut donatoribus interdictum sit eis habere ad
haec aliquod participium.

3.Si autem qui haec facere iussi sunt semel et secundo a beatissimo
locorum episcopo aut huius oeconomis per publicas personas admoniti
distulerint quae disposita sunt adimplere, iubemus eos omne lucrum
relictum eis ab eo qui haec praecepit amittere, et locorum episcopos
omnes res cunctis, sicuti dictum est, piis causis distributas cum
fructibus et augmentis medii temporis et memorato lucro vindicare et
quae testator disposuit adimplere, scientes quia, si neglexerint, pro
his omnibus rationem deo persolvent.

4.Si autem sanctissimus locorum episcopus reliquerit aliquid horum
quae a nobis dicta sunt, liceat et sanctissimo eius metropolitae haec
omnia exigere et complere, et omni alio licentia sit huiusmodi movere
quaestionem et studere, ut modis omnibus causae piae compleantur.

CAPUT XII.  Si autem heres quae ad pias causas relicta sunt non
impleverit, dicens relictam sibi substantiam non sufficere ad ista,
praecipimus omni Falcidia vacante quicquid invenitur in tali
substantia proficere provisione sanctissimi locorum episcopi ad causas
quibus relictum est.

1.Si autem legatum ab aliquo ad pias causas relinquitur, iubemus intra
menses sex ab insinuatione testamenti numerandos hoc modis omnibus
praeberi quibus relictum est. Si autem distulerint qui in hoc onerati
sunt huiusmodi praebere legatum, et fructum et usuras et omne
legitimum exigantur augmentum a tempore mortis eius qui hoc reliquit.

2.Si autem annale legatum cuilibet venerabili domui relinquatur, si
quidem qui hoc dare iussi sunt aut locus ex quo iussum est hoc
praeberi in ipsa aut vicina provincia fuerit, iubemus nullo modo tale
legatum alienari. Si vero loca aut personae ex quibus hoc dari
praeceptum est longius fuerint, tunc liceat illis quibus hoc relictum
est, si et pars obligata consentit, commutare legatum et iuxta pro eo
percipere reditus idoneos, et cum augmento non minus quartae partis
relictae quantitatis, et neque plurimis tributis fiscalibus
praegravatos; aut vendere, si voluerint, huiusmodi legatum et non
minus pro pretio percipere quam ex tali legato in triginta quinque
annos colligetur, ita tamen ut huiusmodi pretium ad utilitatem
praedictae venerabilis domus ubi relictum est proficiat.

CAPUT XIII.  Interdicimus autem sanctissimis episcopis res mobiles aut
immobiles seseque moventes, quaecumque post episcopatum ad eos quoquo
modo pervenerint, in proprios cognatos aut in alias quascumque
transferre personas. In captivorum vero redemptionem et egentium
pabula et alias pias causas aut pro utilitate propriae ecclesiae ex
his expendere licentiam habeant.

1.Et quicquid ex huiusmodi rebus post obitum eorum in ipsorum facultate remanserit,
iubemus hoc ad proprietatem ecclesiarum quarum sacerdotium habuerunt competere. In illis
enim solummodo rebus licentiam eis alienandi aut relinquendi quibus voluerint damus, quas
ante episcopatum probantur habuisse, post episcopatum vero quae ex genere sibi coniuncto
 ad eos devolutae sunt, quibus ab intestato usque ad quartum gradum succedere potuerunt.

2.Haec autem omnia, quae diximus de rebus quae post episcopatum
devolutae sunt ad sanctissimos episcopos, et in reverentissimis
orphanotrophis et ptochotrophis et nosocomis et gerontocomis et
xenodochis et omnibus aliis rectoribus venerabilium domuum valere
sancimus in rebus quae in tempore propriae administrationis secundum
praedictum modum ad eos pervenerunt.  3.Si quis autem episcopus aut
clericus aut cuiuslibet ecclesiastici gradus minister aut ecclesiae
diaconissa moriatur sine testamentis et legitimis successoribus, horum
successio ecclesiae competat in qua constituti fuerunt.

CAPUT XIV.  Iubemus autem nullum haereticum neque per conductionem
neque per emphyteosin neque per emptionem aut alio quolibet modo res
immobiles accipere a qualibet sancta ecclesia aut alio venerabili
loco. Sin quid tale committitur, haereticus quidem quicquid pro tali
causa praebuerit amittat, huiusmodi vero res venerabili loco a quo
etiam datae sunt vindicentur, rector autem domus, qui ipsas res dedit
haeretico, omni gubernatione removeatur et in monasterium recludatur,
et uno anno sancta communione segregetur, cum haereticis prodidit
Christianos.

1.Si autem orthodoxus possessionem habens, in qua est sancta ecclesia,
alienaverit aut reliquerit aut per emphyteosin aut per conductionem
aut per quamlibet gubernationem hanc dedit Iudaeo aut Samaritano aut
pagano aut Montano aut Ariano aut alio haeretico, sancta ecclesia
eiusdem vici huius vindicet proprietatem [alienationis].

2.Si quis autem haereticorum, quibus etiam connumeramus Nestorianos et
Acephalos et Eutychianistas, praesumpserit speluncam suae
incredulitatis aedificare, aut Iudaei novam synagogam constituere,
locorum sancta ecclesia aedificia suae proprietati defendat.

3.Si vero quis per emphyteosin aut conductionem aut etiam aliam
quamcumque gubernationem dedit possessionem huiusmodi personae, si
quidem sciebat dominus possessionis quia haeretico hanc commisit,
omnes reditus illius temporis quod in contractu transiit ecclesiam
civitatis sub qua possessio constituta est vindicare. Si vero
ignorabat dominus possessionis, quia haereticus erat cui haec commissa
est, ipsum quidem dominum propter ignorantiam indemnem servari,
haereticum vero in utroque casu expelli de possessionibus et
substantiam eius applicari fisco.

CAPUT XV.  Orphanotrophi vero tutorum et curatorum fungantur officio,
ita tamen ut et sine satisdatione <et conveniant> et conveniantur de
rebus orphanotrophiis et ipsis propriis orphanis competentibus Res
autem competentes alicui orphanorum publicis praesentibus tabulariis
et sub gestis monumentorum in hac quidem regia civitate apud magistrum
census habitis, in provinciis autem apud iudices earum aut defensores
locorum orphanotrophos accipere et custodire, et si necessarium
putaverint, etiam alienare et pretium earum orphanis conservare, aut
alias res pro illis emere, non autem subiacere tutelaribus aut
curatoriis rationibus.

1.Servari autem iubemus venerabili orphanotrophio huius regiae urbis
et xenodochio quod appellatur sanctae memoriae Sampso et sub eius
gubernatione constitutis oratoriis aut xenonibus aut aliis
venerabilibus domibus omnia privilegia quaecumque habet sanctissima
maior ecclesia Constantinopolitana.  <Epilogus>Quae igitur per
praesentem legem in perpetuum valituram nostra sanxit tranquillitas,
tua celsitudo edictis sollemniter in hac regia civitate propositis ad
omnium studeat pervenire notitiam. Nos enim providebimus, quatenus
sine collatorum dispendio fiat etiam in provinciis manifesta.
<Dat. XV. kal. April. CP. imp. dn. Iustiniani pp. Aug. anno
XVIII. post cons.  Basilii vc. anno IV. ind. VIII.>



###### Nov132.htm ######
###### Nov132.htm ######

* NOV. CXXXII DE INTERDICTIS COLLECTIS HAERETICORUM.  (AD544)


Imperator Caesar Flavius Iustinianus felix inclitus victor ac
triumphator semper Augustus edictum Constantinopolitanis.

Primum esse et maximum bonum omnibus hominibus credimus verae et
immaculatae Christianorum fidei rectam confessionem, ut per omnia haec
roboretur et omnes orbis terrarum sanctissimi sacerdotes ad concordiam
copulentur et consone immaculatam Christianorum confessionem
praedicent et omnem occasionem quae ab haereticis invenitur auferant:
quod ostenditur et ex diversis conscriptis a nobis libris et
edictis. Sed quoniam haeretici neque dei cogitantes timorem neque
interminatas talibus poenas ex legum severitate considerantes diaboli
opus implent et quosdam simplicium seducentes sanctae dei catholicae
et apostolicae ecclesiae adulteras collectas et adultera baptismata
latenter faciunt, pietatis aestimavimus per praesens nostrum edictum
monere eos qui tales sunt, quatenus et ipsi recedant ab haeretica
vesania et nec aliorum animas per simplicitatem perdant, sed magis
concurrant ad sanctam dei ecclesiam, in qua recta praedicantur dogmata
et omnes haereses cum principibus suis anathematizantur. Nosse enim
volumus omnes, quia si de cetero aliqui inveniantur aut contrarias
collectas facientes aut apud semet ipsos collecti, nequaquam omnino
eos ferimus, sed domus quidem ubi aliquid delinquitur sanctae
assignamus ecclesiae, his autem qui colligunt aut qui apud se
colliguntur ex constitutionibus poenas interri omnibus modis iubemus.
<Dat. prid. non. April CP. <imp.> dn. Iustiniani pp. Aug. anno
XVIII. post cons.  Basilii vc. anno III.>



###### Nov133.htm ######
###### Nov133.htm ######

* NOV. CXXXIII
       QUOMODO OPORTET MONACHOS VIVERE.

(AD539)










    Idem Aug. Menae beatissimo episcopo.

<Praefatio>Singularis vita eiusque contemplatio res est sacra et ex hoc
evehens animas ad deum, et non solum iuvans eos qui ad hoc accedunt sed etiam aliis
omnibus per eius puritatem et supplicationem ad deum praebens inspectam utilitatem.
Unde et priscis imperatoribus studii fuit et a nobis non pauca sancita sunt de eorum
  honestate et ornatu. Sequimur etenim sacras regulas et antiquos patres qui haec
   sanxerunt, quia nihil segne fit ad quaestionem imperio communem omnium hominum
 sollicitudinem ex deo suscipienti. Dudum quidem scripsimus constitutionem volentem
   in multitudine existentes monachos in commune degere secundum quod appellatur
coenobiorum schema, et neque propria habere habitacula neque substantias congregare
neque vitam sine testimonio, sed communiter quidem eos comedere, dormire vero omnes
in commune, et honestam sectari vitam et testes esse ornatus alterutris. et iuvenes
 quidem vereri canitiem haec respicientium et ex studio etiam vigilias assumere, ut
     ne quid facinoris veluti per somnum fiat neque turpis videatur aliis, sed
       unusquisque suam honestatem etiam dormiendo custodiat.

CAPUT I.
  Quibusdam vero nobis nuntiatis, quae digna et maiori cautela legis egebant,
 recte ad praesentem venimus sanctionem ad illius perfectionem et supplementum, per
 quam sancimus. nullum penitus licentiam habere habitandi appellatam cellulam, nisi
 solus fuerit et monasterium duobus utens ministris et continentem et quietam degat
 vitam, sed omnino cum sint plurimi viri, una sit eorum conversatio et orantium et
     quae naturae sunt opera facientium, quatenus inculpabiles et inaccusabiles
   consistant; et communiter quidem. sicut dictum est comedere, communiter quoque
   dormire. Et si quidem tanta sit multitudo quanta in uno habitaculo capiatur -
 alioquin duo forsan aut tria habitacula esse quae capiant eos. Nullum tamen omnino
  proprium habere, sed in commune vivere noctibus et diebus, ut noctes eis eandem
habeant quem dies observationem. Non enim dormiunt omnes semper, sed palam est quia
  alii quidem in somno sunt, alii vero vigilant, et omnino sunt quidam dormientes
    inspicientes. Si autem aliqua habitacula sunt in quolibet monasterio sub tua
  constitutorum sanctitate, sive in hac magna civitate sive in eius per circuitum
   habitaculis sive a nobis ipsos aedificatis sive ab aliis, seorsum habitationem
habentia aliquorum monachorum, haec omnibus modis depones aperiesque eis alterutra,
  ubi celebrentur. Quid enim formidabunt hoc agentes, semel ipsos dicantes deo et
 abrenuntiantes publicae comessationi? Et hoc quidem ita valere nunc et in futurum
   omne volumus tempus, nullo (sicut dictum est) habente habitaculum seorsum, sed
congregandis omnibus et inspicientibus quae <ab> alterutris aguntur. Certum enim est
quia talia studebunt ea constituere qualia omnino inculpabilia manent. <Et> si quis
   apparuerit tantum impudens, ut audeat temptare praevaricari quod sancitum est,
  monasterii praesul haec examinet. Volumus enim vehementiorem quam nunc est fieri
observationem et primum quidem non plurimos esse in monasterium ingressus, sed unum
 aut secundum forte, et adstare ianuae viros senes et castos et testimonii boni ex
    omnibus, qui neque reverentissimis monachis concedant sine abbatis voluntate
deserere monasterium, sed intus eos detineant quae dei sunt zelantes nec semet ipsos
lacerantes, nec actus nec studia, nec alios quosdam introire in monasterium noctibus
  et diebus sinant, quod non recte manere procuret venerabilium voluntatem. Sitque
  cautissima maceria munitum monasterium, ut nullus exitus aliunde nisi per ianuas
sit.

CAPUT II.
Deinde vel si nulla ecclesia in monasterio sit, neque sic occasione ecclesiarum
   egredi <et> deambulationes illicite illic facere et confabulari cum quibus non
convenit, sed venire quidem tempore sacri ministerii cum abbate suisque prioribus et
senibus, sacrificioque completo omnes monachi rursus ad coenobium revertantur ibique
sedeant magnumque deum honorent et sacris scripturis incumbant. Plurimus itaque est
  talium librorum chorus. et possibile est unicuique animam corrigere atque rigare
   sacris, quae si frequenter legerit nunquam decipitur nec ad humanas descendet
   sollicitudines. Quattuor autem vel quinque seniores ex ipso monasterio esse in
    monasterii constituta ecclesia, quibus iam omnis exercitatio est expleta in
 continentia et qui ordinationem habere meruerunt in clero presbyterorum forsan aut
diaconorum aut deinceps habentium schema. Dicti namque et supervenientibus loquentur
   et de divinis eloquiis disputabunt, et putari omnes esse tales procurabunt, et
  custodient iuventutem exardescentem et suos terminos exire volentem continentia
    detinebunt.

CAPUT III.
Non ingredientur autem neque mulier penitus in virile monasterium neque vir in
femineum occasione mortui et ibi sepulti memoriae vel per aliam causam, et maxime si
  qui fratrem forte vel sororem aut aliquem ex genere habere in monasterio dicat.
  Cognatio namque monachis in terra non est caelestem zelantibus vitam. Quid enim
   volentes tales ingressus faciant, nisi volunt agere aliquid interdictorum? cum
  liceat et viris competentia in virilibus monasteriis <viros facere et mulieribus
similiter deputata in muliebribus monasteriis> celebrare, nullo permixto alteri nec
 si quis forte frater dicatur esse aut soror aut cognatus alter: non enim per hanc
 occasionem ingredi sinemus alicui. Si enim ipsa principia abscidamus et per ipsum
  aspectum insertam animabus dilectionem et ex hoc lapsum prohibeamus, erit multo
  possibilis ac facilior sacris decertatoribus melioris vitae status. Omnes igitur
 huic legi oboediant, et neque viri recondant in muliebri monasterio sepulcra neque
mulieres in virilibus asceteriis fodiant. Nec viros enim mulierum studia decent nec
  rursus virorum in muliebribus collegiis; nec ex hoc propter defunctos viventibus
  turpes et mali principii tales permixtiones agi, ut non iter ex hoc fiat naturae
  apud se inhoneste grassari et ludere et suas confundere causas et pietatis quasi
     velamine cognationis schemate haec agere, quae neque dicere neque cogitare
 singularem vitam eligentibus est bonum: Illo existente manifesto, quia necessarium
   est sepulturae ministrantes et maxime lectis [non] ingredi monasteria. Sed in
  virilibus quidem monasteriis causa facilis est, in muliebribus non ita, propter
     memoratam interdictionem.
   1.Sancimus igitur, si quando aliquid futurum sit tale fieri, et sepeliri
  mulier in muliebri monasterio (virum namque non sinimus), reverentissimas quidem
feminas in suo manere habitaculo, solam vero ostiariam aut ostiarias et abbatissam,
in quo forte ipsa voluerit, interesse his quae aguntur, et ipsos illos agentes quae
  circa funus sollemnia sunt et sepulchrum fodientes et corpus obvelantes repente
discedere, neque videntes aliquas reverentissimarum neque ab aliqua earum visos. Sed
 neque aliam excogitent occasionem aut viri ad muliebria monasteria ingrediendi aut
   mulieres viris deputata occasione horum quae circa funus aguntur, quas utique
    memorias vocant, in tertiam et nonam convenientes diem, aut dum quadraginta
complentur aut etiam annus: cum liceat, si quidem muliebre sit monasterium, mulieres
omnia agere, si vero virorum, ipsos similiter, et non occasione talium observationum
  inhonestatem venerabilibus monasteriis imponere.

CAPUT IV.
Quia vero nihil quod sancitur nisi custodiam habeat competentem poterit servari
    decenter, sancimus per tempus uniuscuiusque monasterii praesulem frequenter
  inspicere et perscrutari uniuscuiusque conversationem et disciplinam, et sicubi
 aliquid parvum fiat contra quam decet, hoc repente corrigere, et non sinere maius
fieri lapsum et perire animam ad salutem conversationis confugientem. Monasteriorum
 autem exarchus, si quis fuerit per loca, sicut in hac felicissima civitate, <haec
  perscrutetur et mittat> eos qui appellantur responsarii eius per monasteria, et
requirat etiam vicinos, ne forte aliquid nequam in aliquo monasteriorum proximo fit,
    et haec universa castiget et competenti digna faciat providentia. Sed etiam
 uniuscuiusque civitatis episcopus huius providentiam habeat, sive patriarcha sive
 metropolita sive singuli sint episcoporum, et reverentissimos defensores ecclesiae
   mittat haec requirentes et servantes et non sinentes quicquam fieri extra quam
 decet, sed et si quid fiat, velociter hoc emendare. Sanctissimus autem patriarcha
    felicissimae huius urbis de monasteriis hic positis similiter examinet, <et>
  custodes rei deo amabiles ecclesiae defensores sanctissimae maioris ecclesiae et
 quos putaverit perfectos et honestissimos esse constituat, ut per plures custodia
  facta, adhuc amplius observatio et super peccatis vindicta fiat.

CAPUT V.
      Oportet autem unumquodque monasterium sub abbate constitutum, sicut
  praediximus, habere eos qui vocantur responsarii, viros series et iam monachicum
certamen superantes et non facile corporales violentias passuros, qui eorum rebus et
  eorum occupentur utilitatibus. Et non solum si virorum monasterium, sed si etiam
mulierum contingat, esse duos aliquos aut tres viros aut eunuchos, si possibile est
 aut series et castitatis testimonium habentes, qui causas agant et ineffabilem eis
    praebeant communionem, cum huius tempus fuerit. Si vero de aliqua monasterii
   utilitate aut ad unam reverentissimarum ascetriarum pertinente dicere aliquid
necessariorum voluerint, loquentur abbatissae et alteri penitus nulli feminarum quae
 in monasterio sunt, haec per reverentissimas ostiarias agentes. Oportet enim tales
  aliquas ad ianuas ordinari, quae similiter ingressus et egressus in monasterium
    inspiciant et egressus prohibeant et inaccessibiles viris ingressus praeter
apocrisiarios constituant. Illi vero ad ostiarias loquentur et dicent suum adventum,
abbatissae vero per eas agnoscentes et descendentes his loquentur, et illi referent
ad illas de earum gubernatione aut utilitate pro qua venerunt; et ita et quae humana
       sunt aguntur bene et castitas permanet undique a nullo temptata malo.
1.Si quis autem deliquerit (nam multa sunt humana , et nullus poterit naturam
 sic retinere ut non peccet nihil: hoc enim proprium est solum dei), hunc si quidem
 mediocre peccatum est, et monere et suspendere et paenitentiae ei dare tempus, ut
meliorem ordinem sumens mox revertatur ad semet ipsum et non quos iam posuit amittat
      labores; si vero maioris culpae sit modus, secundum commissum et medelam
   correctionis esse et rursus admonitionem vehementiorem et paenitentiam fortem
exigere. Et si quidem valuerit istis modis amovere lapsum suscipiendum (hoc autem et
  in mulieribus conversis et in viris dicimus), grates agere magno deo, eam et in
 caelo fiat gaudium angelicis virtutibus, quando aliquis salvus fit peccatorum; si
   vero potiores ultra medicinam causae fiant, tunc etiam expelli eum monasterio,
quatenus dans semet ipsum ex melioribus ad peiora ipse suis malis potiatur solus et
    non per eius malum etiam alii violentur, sicuti morbosorum et incurabiliter
  languentium iumentorum. Non enim imperium despiciet hos negligi neque retinebit
  indignationem adversus abbatem neque contra locorum episcopum et sub eo positos
   defensores ecclesiae, si non haec observaverint, tamquam necessaria sit etiam
imperio rei diligentia. Si enim illi puris manibus et nudis animabus pro re publica
   supplicent <deo, manifestum quia et exercitus) habebit bene et civitates bene
disponentur (deo quoque beneplacito et propitio existente quomodo non universa plena
 totius pacis et devotionis?) terraque nobis offeret fructus et mare quae sua sunt
 dabit, illorum oratione propitiationem dei ad omnem rempublicam deducente. Sed et
  ipsum commune schema hominum reverentius erit et vivet melius illorum erubescens
   perdurationem. Ideoque pariter conspiratio erit omnium simul pro malitia omni,
    melioribus et sanctioribus studiis introductis et decentibus rerum. Quod nos
    requirentes causam agimus ut putamus utilem.

CAPUT VI.
      Illud quoque omnibus servari volumus modis, si visus fuerit aliquis
  reverentissimorum monachorum in aliquam tabernarum conversari, hunc repente dari
  locorum defensoribus aut hic gloriosissimis praefectis sacrorum praetoriorum, et
  castigari convictum et nuntiari hoc abbae, quatenus eum expellat monasterio qui
talia deliquit, utpote in confusionem vitae angelicam hanc conversationem mutantem.
 Oportet enim duplex hoc opus monachis esse, aut divinis vacare scripturis aut quae
  monachos deceant quae vocant manuum opera meditari et operari: mens enim frustra
    vacans nihil bonorum parit.
   Pro his namque hanc ponimus legem et in hac regia civitate valentem et in
    gentibus omnibus. Utique ad singulos patriarcharum dirigimus eam ad cautelam
observationemque competentem, illi vero sub se constitutis eam metropolitis mittent,
    illi quoque omnibus aliis innotescent episcopis, et per episcopos omnia haec
  reverentissimis monachis et abbatibus eorum fient manifesta. Damus autem causae
observationem non solum abbatibus monasteriorum singulorum nec solum deo amabilibus
 episcopis neque sanctissimis patriarchis, sed hic quidem gloriosissimis praefectis
   sacrorum praetoriorum, ut si causa eguerit aliqua correctione, cognoscentes a
sanctissimis viris exequantur, in provinciis autem illarum iudicibus primitus a deo
amabilibus episcopis quod agitur agnoscentibus Et ..... administrationibus innoxia
 [custodire] quae ad deum sunt, et prae cunctis imperio, tamquam nihil sit sanctis
 custodiri ..... rem publicam magni dei et salvatoris nostri Iesu Christi clementia
 frui per reverentissimorum virorum puritatem, <quam> custodient quoque monachi et
 clerici et episcopi maiores et minores, sacrorum memores canonum sacrarumque legum
et constitutionum de hoc scriptarum, quas et valere et ratas esse et per praesentem
  sancimus legem.
   <Epilogus>Tua igitur beatitudo quae placuerunt nobis et per hanc sacram
declarata sunt legem cognoscens operi effectuique tradere festinet.
Dat. IV. non. Mart. <imp.. dn. Iustiniani pp. Aug. anno XII.> Apione vc. cons.



       ►Sources:Auth.CXXXI;Ep.Theod.133; Ath. 1, 14.



###### Nov134.htm ######
###### Nov134.htm ######

* NOV. CXXXIV UT NULLI IUDICUM LICEAT HABERE LOCI SERVATOREM, NISI
CERTIS IN CAUSIS DIVINA CONCESSERIT IUSSIO.  (AD556)


Idem Aug. Petro pp.

<Praefatio>Quae ad utilitatem nostrorum subiectorum intentionem habent
semper invenimus diversas laesiones nostris subiectis inferre ab
emissis vicariis in provincias ab aliquibus civilibus et militaribus
iudicibus, et de hoc dudum legem scripsimus particularem aliquam
facientes rei emendationem.

CAPUT I.  Nunc vero perfecte iuvare nostros subiectos studentes
sancimus nullam licentiam habere pro tempore praefectos tam Orientis
quam Illyrici praetoriorum aut comitem largitionum aut comitem
privatarum loci servatores destinare in provinciis, aut ipsos
provinciarum iudices facere et proprii cinguli loci servatores, sed
neque vicaneos iudices in creditis eis provinciis loci servatores
emittere in qualibet civitate.  Solum vero iubemus esse loci
servatorem praefecturae in Osroena et in Mesopotamia, et si necessitas
vocaverit, in aliis locis tempore expeditionis pro nutrimentis eius
destinatos, et hoc quidem per nostram iussionem. His insuper iubemus,
ut neque magistri militum neque duces in provinciis, in quibus
administrare iussi sunt, <habere> loci servatores aut biocolytas aut
latronum expulsores. Si vero contigerit necessitate faciente sive
magistros militum sive duces destinari per nostram iussionem in aliis
locis, tunc fieri loci servatorem absentis, et hoc secundum nostram
praeceptionem. Nulli vero liceat civili aut militari iudici circuire
provinciam sine causa necessaria. Si vero aliqua necessitas vocaverit
tale aliquid fieri, expensis propriis hoc facere iubemus tam iudices
quam competentes eis et oboediens eis officium, neque vero angariis
aut his quae vocantur epidemeticis aut alio quolibet dispendio gravare
nostros subiectos, neque vero consuetudines nominare aut quaerere,
quas forsitan aliqui praedecessorum in proprium lucrum iniuste
adinvenerunt: male enim adinventa nec ex longa consuetudine
confirmantur. Scientibus omnibus praedictis iudicibus civilibus et
militaribus, quod si aliquid praeter haec fiat, et qui facit loci
servatorem XX auri libras inferet poenam et cingulo spoliabitur, et
qui fieri se adquievit, cadens propria substantia exilio subicietur.

CAPUT II.  Ad maiorem autem nostrae dispositionis cautelam iubemus,
per loca episcopos et provinciarum rectores et eos qui civitates
habitant nullum contra praesentem nostram dispositionem suscipere
biocolytam aut latronum persecutorem; omnino enim nullum iudicum
civilium et militarium constitutum in provincia habere loci servatorem
concedimus. Praecipue quidem iubemus provinciarum rectores sic recte
conversari et res gubernare, ut non necessitas fiat de qualibet re
debente quaeri aut gubernari ad provincias aliquem destinari. Si vero
opus fuerit transmitti aliquos in provinciis occasione publicarum
exactionum aut quarumlibet emergentium querellarum, neque ordinem
neque nomen habere loci servatoris; destinatus vero in provinciam
nullum quidem subiectis inferat dispendium, creditum vero sibi opus
impleat, iudice provinciae eum et eius officio adiuvante. Si vero et
contra ipsum iudicem forte accusatum transmittatur, tunc iubemus et
provinciale officium oboedire ei.  Quemadmodum enim prohibemus loci
servatores fieri, ita omne periculum iubemus habere iudices
provinciarum et eorum officium, ut sollicitudinem faciant tam
publicarum exactionum quam locorum quietis, et ut omnis iniustitia et
laesio suspendatur. In quibus vero provinciis aut vindices aut
ecleptores sunt fiscalium, et opus habuerint aliquod adiutorium,
iubemus iudices provinciarum et officia eorum omne solacium et studium
eia conferre, ut sine impedimento fiscalium exactio procedat. Et omnes
quae motae fuerint sive civiles sive criminales causas et competentes
provinciarum iudicibus ipsos iubemus inquirere, ut illi proprio
periculo has discutiant et legitimum finem eis inponant. Super haec
iubemus provinciarum iudices mox quod futuri sunt cingula suscipere,
sive praesentes sive absentes sint, cautelam impendere tam
praefecturae quam nostris largitionibus et comiti privatarum pro
inferendis pecuniis unicuique praedictarum dignitatum, cum etsi non
caveant, tamquam facientes cautelam ita iubemus eos et eorum officia
subiacere praedictis dignitatibus. In illis vero provinciis et
civitatibus volumus iudices periclitari pro fiscalibus et exigi, in
quibus neque scriniarii neque vindices neque alii quidam proprio
periculo exactionem faciunt.

CAPUT III.  Et hoc pervenit ad nos, quod quidam provinciarum iudices
ita inique agunt occasione lucrorum, ut neque testamenta concedant
facere neque facta insinuare, neque nuptias aliquos facere aut super
nuptialibus donationibus monumenta componere, neque defunctorum
corpora sepulturae tradi neque rerum descriptionem concedant fieri aut
aliud quid huiusmodi agi aut ex gestis aut ex testimoniis. Propterea
interdicimus omnibus iudicibus tam civilibus quam militaribus et eorum
officiis aut alio cuilibet tale aliquid praesumere. Si vero quidam
huiusmodi odibilem rem in quolibet loco nostrae rei publicae
praesumpserit agere aut ministrare ei qui haec praesumpserit facere,
iubemus huiusmodi extra cingulum factos in exilium destinari, et de
substantia eorum eveniens dispendium laesis in duplum restitui, non
sublato eis neque alio quod est ex legibus adiutorio. Omnem vero damus
licentiam locorum sanctissimis episcopis et primatibus civitatum
huiusmodi praesumptiones prohibere, et studere ut haec omnia sine
impedimento et sine dispendio secundum legum virtutem procedant, et de
his nobis nuntiare.  1.Illas vero quae secundum leges offeruntur
appellationes et suscipere volumus omnino iudices et eos qui secundum
nostram iussionem audiunt, sive maiores sive minores sint, et edere
gesta sine aliqua dilatione litigantibus, ut quaestio legitima de his
procedat. Super haec iubemus appellatione porrecta secundum leges
neque exactionem fieri neque possessiones rerum transferri usque ad
finitivum super ea iudicium.

CAPUT IV.  Quoniam vero contingit adulteria aut raptus mulierum aut
homicidia aut alia quaelibet crimina in provinciis committi, iubemus
provinciarum iudices omnia secundum leges vindicare, et peccantes
tenere, et non alios pro aliis, aut ex quibus nati sunt vicis qui
crimina praesumpserunt alium pro alio comprehendere, aut damnum eorum
inferre vicis sed neque pignerationes facere propter peccantem, aut
criminis vindictam proprii lucri causa inferre aut delinquentium res
proprium lucrum facere.  Nos enim reos quidem ex legibus poenas
sustinere volumus, damna vero subiectis nostris aut lucrum ex hoc
iudicibus aut eorum hominibus sive officialibus fieri nullatenus
concedimus, ut <non> propter rerum desiderium inveniantur iniuste
aliquos castigantes aut peccantes vendere. Si enim praeter haec fiat,
ipse provinciae iudex omne ex hoc accidens laesis damnum medebitur et
suppliciis subiectus exilio tradetur, et consiliarius eius simile
sustinebit supplicium, si factis a iudice contraria legibus in
scriptis consentiat, officium vero eius et alii, qui circa haec
propter lucrum proprium ei obsecundant, non solum damna laesis
compellentur restituere, sed culpabiliores eorum legalibus suppliciis
subiecti exilio tradentur.

CAPUT V.  Si vero quis comprehensorum criminum latuerit aut reliquerit
provinciam illam in qua crimina deliquit, iubemus legitimis edictis a
iudice evocari eum, et si non obaudiat, illa in eo procedere quae
nostris legibus definita sunt. Si vero cognoscatur quod in aliam
provinciam degit, iubemus provinciae illius iudicem, in qua peccari
quid huiusmodi contigit, epistola publica uti ad provinciae illius
iudicem, in qua delinquens persona degit, illum vero qui publicas
susceperit litteras periculo suo et officii sui comprehendere
huiusmodi et ad iudicem provinciae transmittere, in qua peccavit,
suppliciis legitimis subiciendum. Si vero qui publicam epistolam
susceperit neglexerit hoc facere, aut officiis eius tradere, aut
imperata neglexerint, tunc et ipsum iudicem tres auri libras et
officium eius alias tres pro poena inferre iubemus. Si vero iudex aut
aliquis officii eius propter lucrum huiusmodi personam non
comprehendat aut comprehendens non transmittat, et hoc agens
convincatur, spoliatus cingulo exilio tradatur.

CAPUT VI.  Et hoc vero iubemus observari ab omni administratione, ut
si contigerit in scriptis nostram iussionem fieri ad aliquem iudicem,
et interea iste quiescat ab administratione, is qui post illum
susceperit dignitatem accipiat eam et insinuet. Et si quidem privata
est causa, et implere eam et exequi, quemadmodum ad eum promeruit
rescriptum; si vero huiusmodi in scriptis iussio publicum respicit,
inquirat eam, et si quidem non laeditur fiscus, quae in ea comprehensa
sunt adimpleat, si vero ad laesionem est fisci, nihil super ea omnino
agi, nuntiare vero nobis primum, ut secunda nostra fiat de hoc
iussio. Si vero et praecepta cuiuslibet iudicii sint, et prius quam
insinuentur haec, aut praecipientem aut ad quem praecepta facta, sunt
contigerit removeri de cingulo, et sic qui factus fuerit iudex haec
suscipiat et exigat, si legitime facta sint; si vero contra legem aut
contra publicum facta, sint, haec pro non scriptis esse iubemus.

CAPUT VII.  Quia vero et huiusmodi iniquitatem in diversis locis
nostrae reipublicae cognovimus admitti, quia creditores filios
debitorum praesumunt retinere aut in pignus aut in servile ministerium
aut conductionem, hoc modis omnibus prohibemus, et iubemus, ut si quis
huiusmodi aliquid deliquerit, non solum debito cadat, sed tantam aliam
quantitatem adiciat dandam ei, qui retentus est ab eo aut parentibus
eius; et post hoc etiam corporalibus poenis ipsum subdi a loci iudice,
quia personam liberam pro debito praesumpserit retinere aut locare aut
pignorare.

CAPUT VIII.  Et illud vero praevidimus pro subiectorum utilitate
corrigere, ut si qua mulier crediti instrumento consentiat proprio
viro aut scribat et propriam substantiam aut se ipsam obligatam
faciat, iubemus nullatenus huiusmodi valere aut tenere, sive semel
sive multotiens huiusmodi aliquid pro eadem, re fiat, sive privatum
sive publicum sit debitum, sed ita esse ac si neque scriptum esset:
nisi manifeste probetur quia pecuniae in propria ipsius mulieris
utilitate expensae sunt.

CAPUT IX.  Necessarium vero credimus et illud competenti adiutorio
emendare, ut nulla mulier de qualibet re includatur aut
custodiatur. Sed si quidem pro fiscalibus debitis aut privatis
pulsetur secundum legem mulier, aut per virum suum aut per se aut per
quam voluerit personam legitime respondeat et transigat rem. Si vero
vidua sit aut non a principio viro coniuncta, liceat similiter mulieri
aut per se aut per quos voluerit propria iura proponere secundum
legem. Eum vero qui praeter haec praesumpserit agere aliquid
praedictorum iubemus, si quidem maiores iudices sint, XX auri
librarum, si vero minores sunt, X auri librarum poenae subiacere,
oboedientes autem eis in praedictis causis spoliatos cingulo poenis
subici et in exilium destinari. Si vero mulier post legitimam
admonitionem noluerit instituere aliquem, qui pro ea respondeat, aut
litigans addicta sit, nec sic includi aut custodiri eam, sed legitima
in competentibus ei rebus procedere.  1.Si vero crimen sit quod
infertur mulieri, in quo necessarium est ipsam custodiri, si quidem
fideiussorem personae potest praestare, ipsi credatur, si vero
iuraverit non posse se dare fideiussorem. iuratoriam cautionem faciat
de observatione iudicii. Si vero gravissimum inveniatur crimen in quo
accusatur, in monasterium aut in asceterium mittatur, aut mulieribus
tradatur, per quas potest pudice et libere custodiri donec causa eius
manifestetur, tunc autem illa procedant in ea quae legibus definita
sunt. Nullam enim mulierem pro pecuniaria fiscali sive privata causa
aut pro criminali quolibet modo aut in carcerem mitti concedimus aut a
viris custodiri, ut non per huiusmodi occasiones inveniantur circa
castitatem iniuriatae.  2.Monastriam quidem aut ascetriam per nullam
actionem trahi concedimus de propriis monasteriis aut asceteriis.

CAPUT X.  Si quando vero adulterii crimen probetur, iubemus illas
poenas peccantibus inferri, quas Constantinus divae memoriae
disposuit; et illis similibus subiciendis poenis, qui medii <aut>
ministri huiusmodi impio crimini facti sunt. De substantia vero
adulteri, si habeat uxorem, dotem et propter nuptias donationem ei
salvari, aut partem a nostra lege datam si dotalia instrumenta non
subsecuta sunt; residuam vero eius substantiam, si quidem sint
ascendentes aut descendentes usque ad tertium gradum, accipiant hi
secundum ordines et gradus, si vero non sint huiusmodi aliqui, fisco
applicari haec iubemus.  1.Adulteram vero mulierem competentibus
vulneribus subactam in monasterio mitti. Et si quidem intra biennium
recipere eam vir suus voluerit, potestatem ei damus hoc facere et
copulari ei, nullum periculum ex hoc metuens, nullatenus propter ea
quae in medio tempore facta sunt nuptias laedi. Si vero praedictum
tempus transient, aut vir prius quam recipiat mulierem moriatur, tondi
eam et monachicum habitum accipere, et habitare in ipso monasterio in
omni propriae vitae tempore.  2.Et si quidem habeat descendentes, duas
partes accipere eos substantiae secundum legum divisas ordinem,
reliquam vero tertiam partem monasterio in quo mittitur dari. Si vero
descendentes non fuerint, sed ascendentes inveniantur non
consentientes huiusmodi inquitati, quattuor uncias eos secundum leges
divisas accipere, octo vero uncias dari monasterio in quo includitur
huiusmodi mulier. Si vero neque descendentes neque ascendentes habeat,
aut ascendentes consenserint huiusmodi iniquitati, omnem eius
substantiam accipere monasterium illi conservandam, ut per omnes casus
viro pacta dotalibus illata instrumentis serventur.

CAPUT XI.  Quia vero aliqui nostram legem transcendere student, in qua
evidenter causas enumeravimus ex quibus solum repudia possunt
transmitti aut a viro aut a muliere, iubemus praeter illas causas
nullo modo repudia fieri, aut per consensum nuptias solvi et concedere
invicem delictis.  1.Si vero praeter a nobis definitas causas
praesumpserint aliqui solvere matrimonium, iubemus, si quidem
descendentes habuerint sive ex ipso sive ex alio matrimonio,
substantiam eorum illis dari secundum legem ordinem, et tam virum quam
mulierem in monasterium mitti in omnibus vitae suae temporibus, et de
singulorum facultatibus quaternas uncias monasteriis in quibus
mittuntur separari; viro nihilo minus neque usum habente datae partis
filiis. Si vero descendentes non habeant, sed ascendentes inveniantur,
tertiam partem substantiae accipere eos, si non iniquitati solutionis
matrimonii consenserint, duas vero partes monasteriis in quibus
unusquisque mittitur separari. Si vero neque descendentes neque
ascendentes inveniantur, vel ascendentes consenserunt facto, iubemus
omnem substantiam monasteriis in quibus missi sunt dari, ut non
propter hunc contemptum et dei iudicium contemnatur et nostra lex
transgrediatur.  2.Sed et ministros talis solutionis nuptiarum aut qui
huiusmodi incesta instrumenta composuerint corporalibus poenis subici
iubemus et in exilium destinari.  3.Si vero hi qui matrimonium solvere
praesumpserunt voluerint iterum sibi coniungi prius quam mittantur in
monasterio, licentiam eis damus hoc facere et praedictas poenas
concedimus eis et proprias habere substantias et ita ad invicem
vivere, tamquam si nihil delictum fuisset. Uno vero volente
matrimonium revocare, si non consentiat alia persona, contra eum qui
noluerit teneant poenae.  4.Haec vero omnia servari iubemus tam in
regia hac civitate quam in provinciis, tam a comite privatarum quam a
palatinorum schola et provinciarum iudicibus et officiis eorum,
scientibus quod si neglexerint huiusmodi alicuius delicti et non omnia
haec custodierint, et exilium et proscriptionem sustinebunt. Haec vero
iubemus servare et locorum sanctissimos episcopos, ut providentia
eorum traditae personae in monasteriis mittantur, et de rebus earum
quod a nobis definitum est monasteriis vindicent.

CAPUT XII.  Si quis vero accusatus in adulterio per proditionem
iudicum aut alio quolibet modo a legibus poenas effugerit, et post
haec inveniatur mulieri de qua accusatus est turpiter conversatus aut
in matrimonium accipere eam, et hoc fiat vivente marito aut post eius
mortem, neque matrimonium valere iubemus, sed et eum qui hoc
delinquere praesumpsit, etsi prius perfugit, attamen licentiam damus
omni iudici et comprehendere eum et post tormenta ultimis suppliciis
subicere, nulla alia excusatione aut probatione faciente; et mulierem
castigatam et detonsam monasterio immitti iubemus et ibi manere in
omne tempus propriae vitae; utriusque vero substantiam secundum
praedictum ordinem dividi, periculo (sicut diximus) tam comitis
privatarum quam iudicis loci.

CAPUT XIII.  Quia vero nos oportet humani generis infirmitatem
protegere, corporales poenas secundum aliquam partem imminuentes
interdicimus alterutras manus aut pedes abscidi, aut huiusmodi quaedam
inferri supplicis per quae articuli dissolvuntur, quia membrorum
dissolutio gravior est utriusque manus abscisione. Propter quod
iubemus, si quidem tale aliquid delinquatur unde leges mortem
delinquentibus inferunt, secundum legum virtutem sustinere eum poenas;
si vero tale fuerit crimen quod morte dignum non sit, sed ut ipse
castigetur aut in exilium transmittatur; si vero criminis qualitas
membri abscisionem exigat fieri, unam solam manum abscidi.  1.Pro
furto vero nolumus omnino quodlibet membrum abscidi aut mori, sed
aliter eum castigari. Fures autem vocamus qui occulte et sine armis
huiusmodi delinquunt; eos vero qui violenter adgrediuntur aut cum
armis aut sine armis, in domo aut in itineribus aut in mari, poenis
eos legalibus subdi iubemus.  2.Ut autem non solum corporales poenae,
sed etiam pecuniariae mediocriores fiant, sancimus eos qui in
criminibus accusantur. in quibus leges mortem aut proscriptionem
definiunt, si convincantur aut condemnentur, eorum substantias non
fieri lucrum iudicibus aut eorum officiis, sed neque secundum veteres
leges fisco eas applicari: sed si quidem habeant descendentes, ipsos
habere substantiam, si vero non sint descendentes, sed ascendentes
usque ad tertium gradum, eos habere.  3.Si vero mulieres habent qui
condemnati sunt, omnibus modis iubemus istas et dotem et nuptialem
donationem accipere; si vero et sine dote talibus personis coniunctae
fuerunt, a legibus definitam partem de tota substantia condemnati eas
accipere, sive filios habeant sive non. Si vero neminem praedictorum
habeat qui deliquit, tunc fisco sociari eius substantiam in maiestatis
vero crimine condemnatis veteres leges servari iubemus.
Dat. kal. Mai. imp. dn. Iustiniani pp. Aug. anno XXX, p. c. Basilii
vc. anno XV.  Rescripta lex ad Monachium pu.



###### Nov135.htm ######
###### Nov135.htm ######

* NOV. CXXXV NE QUI CESSIONE UTI COGANTUR BONORUM.  (AD ?)



Praefatio. Quaecumque ad numen divinum a nobis placandum invitant,
  haec ut inter subiectos incrementa capiant et elucescant
  contendimus. Zosarius quidam ex Moesia provincia oriundus cum
  lacrimis nobis supplicavit docuitque se ob publicas et privatas
  pecunias a clarissimo provinciae praeside insidiis petitum esse per
  solam contumeliam (neque enim de pecuniis passus est libellos
  persecutionis rerum suarum datos): id quod iniustissimum et in
  primis acerbum est. Qui enim par est eum, qui semel fortuito eventu
  nec vero neglegentiae deditus res suas amisit, denuo ignominiosam
  vitam amplecti, et victu quotidiano forte atque corporis tegimento
  per violentiam exui?

I.Hoc comperto cum deteriora melioribus emendare cupiamus, ut et
optimus omnium deus concilietur neve quid iniqui nostris temporibus
usu veniat, sancimus nulli gloriosissimorum aut magnificentissimorum
magistratuum licere cessionis bonorum gratia in angustias compellere
quemquam eorum, qui de debitis quas diximus (pecuniis scilicet
publicis vel privatis) conveniuntur, aut eiusmodi contumeliarum uti
praetextibus, ut illi ad supplicium corporis evitandum malint rerum
suarum potius amissionem pati, ac non cum inopiae iugo etiam
contumeliae probro ad mortem usque premi. Iusiurandum autem per
adoranda evangelia praestet, nullam sibi facultatem reliquam esse in
rebus aut auro, unde debito satisfaciat. Si quae vero iura ei lex aut
ex hereditate aut ex donatione cognatorum in mobilibus aut immobilibus
rebus tribuat, earumque possessione nondum potitus sit, competere
tamen ei videantur, ac possint creditores partem earum vel etiam totum
colligere (exceptis tamen rebus uxoris, siquidem re vera ad eam
pertineant): hoc fiat, atque liceat creditoribus eiusmodi actiones
sibi vindicare, et ex persona eius qui tum iurium illorum dominus sit,
actiones instituere, sive adsit debitor sive non adsit, et in personam
ipsius debitoris, ut simpliciter dicamus, in eiusmodi actione vel
rerum vindicatione substitui.  Epilogus. Diligens igitur et virtutis
amans magnificentia tua, quae tam pie nobis placuerunt, observet ac
decem librarum auri multam statuat ei qui quid ex iis quae de his a
nobis sancita sunt transcendere audeat. Neque enim absque periculo
erunt, verum ipsum de vitae salute periculum iis inferetur, si qui vel
mero consilio ea quae iuste a nobis per hanc sacram legem constituta
sunt labefactare temptent.  d. VI. k. Mart. CP. <imp. dn.> Iustiniani
<pp. Aug. anno ... post> cons.  Basilii vc. <anno ...>



###### Nov138.htm ######
###### Nov138.htm ######

* NOV. CXXXVIII DE USURIS SUPER DUPLUM NON CONPUTANDIS.  (AD?)


Imp. Iustinianus pp. Aug. Hermogeni magistro officiorum.
Manifestissima est nostri numinis constitutio, quae usque ad dupli
quantitatem exactionem debiti concludit Si igitur creditores tui
quidam in duplum acceperunt, alii adhuc minus consecuti sunt, hi
quidem qui in duplum ex usurarum quantitate per diversa tempora
consecuti sunt, nullam adversus te inquietudinem proponere
concedantur, alii autem, si simili modo repleti fuerint, eo modo
silere conpellantur; et si debita sua consecuti fuerint, feneraticias
cautiones recuperari, vel si remanserint, suis viribus vacare, si
preces verae sunt, praesentis oraculi sanctione decernimus.


###### Nov139.htm ######
###### Nov139.htm ######

* NOV. CXXXIX REMISSIO POENAE ILLICITARUM NUPTIARUM.  (AD ?)


In nomine domini Iesu Christi dei nostri, Imperator Caesar Flavius
Iustinianus Floro <comiti sacrarum rerum privatarum>.

Praefatio. Rettulit ad nos gloria tua, cos qui habitant pagum Sindyn
et Hebracos urbis Tyri illicitis nuptiis contractis sacrae nostrae
constitutioni obnoxios esse, neque tamen secundum ea quae hac de re
praecepta sunt, quartam partem substantiae suae dare, iam vero etiam
nonnullos ex iis in tertia aetate esse liberorumque patres, ac
propterea cum lacrimis supplicasse, ne nunc uxores dimittere cogantur,
sed ut et retineant eas et liberi ex iis nati aut nascituri
successores sibi existant, neve ullam inde poenam extimescant.
I.Sancimus igitur, ut pro huiusmodi remissione denas singuli libras
auri propter causas ante dictas praebeant, ipsis autem solis maior
illa poena remittatur, habeantque tam coniuges quam qui inde et nati
sunt et forte nascituri suos et successores; non ad exemplum aliorum
hoc sancientes, sed ut ceteri omnes sciant se, si quid eiusmodi
petierint, praeterquam quod nihil petitorum impetraturi sint, et bona
amissuros et praeterea poenis corporalibus subiectos in perpetuo
exilio victuros esse. Nec vero quisquam iis quos speciali liberalitate
dignati sumus, aut eorum uxoribus liberisve qui sunt vel futuri sunt
aut substantiis sive per sententiam tui iudicii sive alio ullo modo
molestiam afferet.  Epilogus. Tua igitur gloria quae nobis placuerunt
et per hanc sacram pragmaticam sanctionem, quae etiam specialis
liberalitatis nostrae vim habet, declarantur ad opus effectumque
adducere studeat.



     ►Source:Ep.Theod.139.




###### Nov140.htm ######
###### Nov140.htm ######

* NOV. CXL
      UT POSSIT EX CONSENSU DISSOLVI MATRIMONIUM.

     (AD566)










   Imp. Caesar Flavius Iustinus Alamannicus Gothicus Francicus Alanicus Uuandalicus
      Africanus
     pius felix gloriosus victor ac triumphator semper colendus Augustus Iuliano
praefecto Urbis Constantinopolitanae.

<Praefatio>Nuptiis decentius nihil est hominibus, ex quibus filii ceteraeque
   nationum successiones, fundorum quoque et civitatum habitacula et reipublicae
 eximius status. Propter quod nuptias felices esse eis qui eas ineunt sic optamus,
  ita ut numquam eas sinistri omnis opus fieri, neque nuptiis copulatos ab invicem
separari iustam non habentes solutionis nuptiarum occasionem. Sed quoniam difficile
est in omnibus hominibus hoc servari (in multitudine enim tanta non aliquas incidere
    inrationabiles simultates unum de inpossibilibus existit), oportere [igitur]
  putavimus his reperire quandam medellam, magis vero illic ubi pusillanimitas in
    tantum erigitur, ita ut inplacabilis horror fiat coniugibus una manentibus.
Antiquitus quidem licebat sine periculo tales ab invicem separari secundum communem
  voluntatem et consensum hoc agentes, sic ut et plurimae tunc leges extarent hoc
dicentes et bona gratia sic procedentem solutionem nuptiarum patria vocitantes voce.
   Postea vero divae memoriae nostro patri pietate et temperantia omnes ubicumque
 aliquando imperantes excedenti visum est, qui ad suam utilem et firmam respiciens
 voluntatem non autem miserias pusillanimitatis coniciens, legem sancivit prohibens
 cum consensu coniugia solvi; quod nos quoque volebamus nimis optinere in hoc ipso.
 Plurimi autem nos adierunt inter se coniugium horrentes et abominantes et proelia
discordiasque propter hoc domi contingere accusantes (hoc quod valde doloriferum et
 triste consistit), dissolvere propter hoc precantes conubia, vel si occasiones non
habuerunt dicere, per quas sine timore hoc lex dabat facere ipsos. Desideria vero et
studium eorum pro hac re in aliquanto distulimus tempore, aliquando quidem monentes
 aliquando vero minantes quiescere eos ab inrationabili circa invicem horrore et ad
   unanimitatem properare et melioris fieri voluntatis. Agebamus vero plus nihil:
   quomam [vero] difficile est inmutare semel detentos inrationabili passione et
  horrore. Forsitan enim contingit istis et insidias adgredi ad invicem et venenis
   aliisque ad mortem agentibus uti, ita ut nec filios eis factos valere ad unam
       similemque tales voluntatem inmiscere.

CAPUT I.
     Haec igitur aliena nostris iudicantes temporibus in praesenti sacram
    constituimus legem, per quam sancimus licere ut antiquitus consensu coniugum
    solutiones nuptiarum fieri, <non> ultra vero optinere constitutes poenas in
     constitutione nostri patris adversus eos qui cum consensu coniugii faciunt
  solutionem. Si enim <in> alterutrum adfectus nuptias solidat, <merito> contraria
voluntas istas cum consensu dissolvit, adsignificantibus rebus quae nuptias solvunt.

 1.Certum autem, ita ut omnia alia quantacumque legibus ac praesertim sacris
 constitutionibus nostri patris dicta sunt de nuptiis et filiis occasionibusque, ex
   quibus praecipitur dissolvi nuptias (si et sine ratione, non autem eam communi
 consensu, secundum quod et praesens nostra constituit divinitas, hoc agentibus et
 disponentibus poenis interpositis), optinere et ex praesenti nostra lege per omnia
     habere virtutem propriam.
 <Epilogus>Quae ergo nobis visa sunt et per praesentem manifestata legem, tua
   gloria per consuetum sibi modum omnibus fieri manifesta praecipiat in hac urbe
      regia.
 Dat. XVIII. kal. Octob. Calcedone imperatore et consule Iustino pp. Aug. anno
     primo ind. quinta decima.



 ►Sources:Ep.Theod.140; Ath. 10, 11; Nomoc.XIV, tit.13, 4.



###### Nov141.htm ######
###### Nov141.htm ######


* NOV. CXLI
      EDICTUM IUSTINIANI AD CONSTANTINOPOLITANOS

    DE LUXURIANTIBUS CONTRA NATURAM

    (AD 559)

=

   (Based upon the Latin text of Schoell and Kroll's edition)
 .

      Translated from the Greek


=

Praefatio.Cum semper omnes clementia et benignitate dei indigemus, tum maxime
    nunc, ubi propter multitudinem peccatorum nostrorum multis eum modis iratum
   reddidimus. Atque minatus est quidem et ostendit, quibus suppliciis secundum
 peccata nostra digni essemus: tamen clementer egit iramque reiecit paenitentiam
  nostram expectans, ut qui nolit mortem nostram peccatorum, sed conversionem et
 vitam. Itaque non par est omnino nos contemnere copias benignitatis et patientiae
 et indulgentiae clementis dei, ne per durum et a paenitentia alienum cor nostrum
   ipsi nobis accumulemus iram in die irae, sed omnes quidem improbis studiis et
   actionibus abstinere, maxime vero eos qui in abominabili et merito exosa deo
   actione impia computruerunt: loquimur autem de stupro masculorum, quod multi
  nefarie committunt mares cum maribus turpitudinem perpetrantes.
 I.Scimus enim ex sacris scripturis edocti, quale deus iustum supplicium iis
qui Sodomis olim habitarunt, propter hunc in commixtione furorem intulerit, adeo ut
in hunc usque diem regio illa inextincto igni ardeat, cum deus per hoc nos erudiat,
 ut impiam istam actionem aversemur. Rursum scimus, qualia de his talibus sanctus
apostolus dicat, et qualia rei publicae leges praecipiant. Itaque omnes timori dei
    intenti abstinere debent impia et nefaria actione, quae ne a brutis quidem
  animalibus invenitur commissa; et qui quidem nullius eiusmodi rei sibi conscii
      sunt, in futurum quoque tempus sibi caveant, qui autem hoc affectu iam
      computruerunt, non solum in posterum ab eo desistant, sed etiam meritam
     paenitentiam agant et deo se submittant, et beatissimo patriarchae morbum
   denuntient et sanationis rationem accipiant, et secundum id quod scriptum est
   fructum ferant paenitentiae, ut clemens deus pro copia misericordiae suae nos
      quoque clementia sua dignetur, et omnes ei gratias agamus pro eorum qui
  paenitentiam agunt salute: quos nunc quoque magistratus persequi iussimus deum
    conciliantes, qui merito nobis irascitur. Et nunc quidem ad sacrorum dierum
religionem respicientes benignum deum rogamus, ut qui in tali impiae huius actionis
  coeno volutantur, ita ad paenitendum agantur, ut alia rei persequendae occasio
nobis non iam praebeatur. Denuntiamus autem omnibus deinceps qui eiusmodi alicuius
    peccati sibi conscii sunt, nisi et peccare desierint et se ipsi beatissimo
patriarchae deferentes propriae saluti prospexerint, pro impiis eiusmodi actionibus
deum intra sanctos dies festos placantes, acerbiores sibi poenas arcessituros esse,
    quippe qui nulla in posterum venia digni sint. Neque enim remittetur neque
 neglegetur rei inquisitio et emendatio adversus eos qui intra sanctos dies festos
   se non detulerint, vel etiam in eadem impia actione perseveraverint: ne per
neglegentiam hac in re commissam deum contra nos irritemus, si actionem tam impiam
et prohibitam praetermittamus quaeque idonea sit ad bonum deum in omnium perniciem
    irritandum.
       Proponatur Constantinopolitanis civibus nostris.
   Dat. id. Mart. CP. <imp.> dn. Iustiniani pp. Aug. anno XXXII. post cons.
      Basilii vc. anno XVIII.

=

►
     Source:
  Ep. Theod.141.



=
   [Traduction_française]
###### Nov142.htm ######
###### Nov142.htm ######

* NOV. CXLII
    DE IIS QUI EUNUCHOS FACIUNT

    (AD 558)



      (Based upon the Latin text of Schoell and Kroll's edition)
  .

    Translated from the Greek




 Imperator Iustinianus Augustus Marthani <comiti rerum privatarum>.
  Praefatio.Quae ab imperatoribus qui ante nos fuerunt poenae in eos qui eunuchos
facere audent constitutae sunt omnibus manifestae sunt. Qnoniam autem nonnulli salute sua
contempta non ita pridem impium eiusmodi delictum perpetrare omnino ausi sunt, propterea
 alii eorum dignas poenas dederunt, alii post irrogata supplicia etiam in exilium missi
sunt. Iam quoniam ne sic quidem a nefaria illa actione abstinuerunt, sed latissime patuit
   eiusmodi flagitium, ut compluries ex multis pauci incolumes evaderent usque adeo ut
nonnulli ex ipsis qui servati sunt in conspectu nostro testati sint ex nonaginta vix tres
servatos esse, quis suam salutem adeo contemnit, ut haec neglegat atque inulta relinquat?
   Nam si leges nostrae eos qui gladium contra aliquem stringunt suppliciis subiciunt,
  quomodo fieri possit ut caedes tam impudenter commissas et rem contra deum pariter et
   nostras leges factam praetermittamus? Necessarium igitur duximus eos qui haec talia
    audent per praesentem legem exquisitius persequi.
  I.Sancimus igitur ut qui in qualicumque rei publicae nostrae loco qualemcumque
   personam castrare audent vel ausi fuerint, si quidem viri sint qui id ausi sunt vel
  audent, hoc idem patiantur quod fecerunt, et si incolumes evaserint, bona eorum fisco
 addicantur per eum qui pro tempore gloriae tuae magistratu fungitur, et ipsi in Gypsum
    mittantur per omne vitae suae tempus ibi mansuri. Sin autem mulieres sint quae id
  faciunt, eae quoque puniantur, et bona earum per eum qui pro tempore eodem magistratu
  fungitur fisco addicantur, ipsaeque in exilium mittantur: ut qua ex impietate lucrum
   sibi adquirere putarunt putanive, ex eadem supplicium et amissionem bonorum suorum
subeant. Qui vero id mandarint et personas ad hoc tradiderint, vel etiam domos aut locum
 aliquem ad hoc praebuerint vel praebeant, sive viri sint sive mulieres, eadem supplicia
 subire iubemus, utpote qui iniustae illius actionis conscii facti sint.
  II.Ipsos autem castratos tametsi oportebat iam ab antiquioribus temporibus, at
 utique iubemus a duodecima indictione cycli nunc praeteriti per quemcumque in locis rei
   publicae nostrae castratos liberos esse, nec ullo modo ullove genere contractus in
servitutem retrahi, nec instrumentum de iis publicum vel privata manu scriptum quod ullo
 modo vel fraude factum sit futurumve sit valere, sed ne cognitiones (ἀνακρίσεις) quidem
  quae appellantur in eiusmodi personis fieri aut factas valere: verum etiam omnes qui
   eiusmodi contractibus in posterum ministerium praebeant supra dictas poenas subire
  iubemus. Si tamen propter morbum contingat ut servus castretur, illum quoque iubemus
 libertate potiri: qui enim ab initio liberi sunt ubi in talem forte morbum inciderunt,
 sui potestatem habent, ut quod velint sibi remedium adhibeant. Castratos igitur inde a
   memorato tempore qui in re publica nostra apud qualemcumque personam sunt, requiri
  iubemus et liberos esse neque umquam eos in servitutem retrahi. Verum si qui quos ex
ipsis castratis post praesentem legem nostram detinere ausi sint, ipsis quoque castratis
 facultatem damus, quippe qui semel libertate ex praesenti lege potiti sint, hic quidem
   tam imperatorem adeundi quam sanctissimo pro tempore patriarchae et gloriosissimis
 magistratibus nostris rem deferendi, in provinciis autem sanctissimis locorum episcopis
     et earum praesidibus: ut providentia omnium magistratuum nostrorum et periculo
  officiorum quae iis obtemperant, sive Constantinopoli sive in alio quolibet loco rei
   publicae nostrae illi vindicentur atque libertas ex praesenti lege nostra iis data
    conservetur. Nam tot caedes per causam eorum qui ista audent in re publica nostra
  commissas neglegere nullo modo sustinemus. Si enim barbari auditis nostris de hac re
praeceptis ea custodierunt, quomodo nos patiamur post tot priorum imperatorum sanctiones
  eiusmodi aliquid committi vel inultum in re publica nostra relinqui?
     Epilogus.Quae igitur nobis placuerunt et per hanc sacram generalem legem
declarantur tua gloria et hic et in provincia exequetur atque observabit.
   Dat. XV. k. Dec. Septimo <imp.> dn. Iustiniani pp. Aug. anno XXXII. post cons.
 Basilii vc. anno XVII.



 ►
       Sources:
   Ep. Theod.142; Ath. 18, 8; summarium habet Nomoc. XIV tit. 1, 14.




###### Nov143.htm ######
###### Nov143.htm ######

* NOV. CXLIII
     DE RAPTIS MULIERIBUS ET QUAE RAPTORIBUS NUBUNT.

      (AD563)

=






=

   Idem Aug. Areobindo <pp.>.

<Praefatio>Legis interpretationem culmini tantum principali competere nemini
  venit in dubium, cum promulgandae quoque legis auctoritatem fortunae sibi vindicat
   eminentia. Meminimus itaque pro raptu mulierum, sive iam desponsatae fuerint vel
maritis coniunctae sive non vel etiam si viduae sint, legem ante posuisse, et capitis
subiecisse supplicio non tantum raptores, verum comites etiam eorum nec non alios qui
    eis auxilium tempore invasionis contulisse noscuntur, et non tantum parentibus
 mulierum, verum consanguineis etiam et tutoribus et curatoribus in huiusmodi dedisse
  per eandem legem vindictam, et praesertim poenis locum dedisse, si iam nuptae vel
desponsatae mulieres rapiantur, cum non solum raptus mulieris, verum adulterium etiam
 per huiusmodi temeritatem committitur. Et super alias poenas raptoris etiam nec non
   aliorum qui cum eo fuerint patrimonium raptae mulieri vindicari per eandem legem
praecepimus, ut dotis etiam marito dandae legitimo copia per raptoris ei ministraretur
substantiam. Illo quoque specialiter adiecto, ut nulla sit mulieri vel virgini raptae
  licentia raptoris eligere matrimonium, sed cui parentes voluerint excepto raptore
    legitimo matrimonio copulari, nullo modo nullo tempore licentia mulieri raptas
 permissa raptoris se coniungere matrimonio: sed parentes etiam, si tali consenserint
 matrimonio, deportari praecepimus. Sed mirati sumus, quod conati sunt aliqui dicere
  raptam mulierum sive volentem sive nolentem, etsi raptoris amplexa sit matrimonium
 contra nostrae constitutionis tenorem, debere tamen raptoris eam habere substantiam
vel quasi legis praemium vel ex testamento forte, si hoc etiam factum esse contigerit.
    Qui enim talia dicere praesumpserunt, praedictae legis seriem intellegere non
potuerunt. Qui enim tale stare matrimonium, etsi rapta voluerit, prohibuimus et ob hoc
 parentes raptae mulieris deportationis subiecimus poenae, si huiusmodi consenserint
matrimonio, quomodo raptas mulieres raptorum eligentes conubium praemiis honorassemus
raptae datis mulieri? Superfluam igitur eorum dubitationem vel in posterum resecantes
 priorem legem per praesentem interpretari censuimus.

CAPUT I.
   Sancimus itaque, si rapta mulier, cuiuscumque sit condicionis vel aetatis,
raptoris nuptias eligendas esse censuerit, harentibus praesertim non consentientibus,
 nec ex beneficio legis nec ex testamento raptoris hereditatem accipere vel quocumque
 modo substantiam vindicare, sed praemium quod per legem nostram raptae mulieri datum
 est, ut raptoris et eorum qui auxilium ei tempore invasionis praebuerint substantiam
  vindicet, hoc ad parentes, si ambo vel unus supersit, qui nuptiis specialiter non
probantur consensisse, ex tempore raptus ipso iure transferri, et patrimonium raptoris
non iam raptam habere mulierem quae coniugio se raptoris inquinare non piguit, Sed in
  personas transferri quas superius nominavimus eius non consentientes coniugio. Nam
   nefarios huiusmodi coitus poenis corrigi, non praemiis competit honorari. Quodsi
 parentes iam decesserunt vel huiusmodi sceleri consenserunt, substantia raptoris nec
     non aliorum qui facinoris fuerunt participes fisci uiribus vindicetur. Quam
interpretationem non in futuris tantummodo casibus, verum in praeteritis etiam valere
sancimus, tamquam si nostra lex ab initio cum interpretatione tali promulgata fuisset,
     Areobinde pater karissime atque amantissime.
 <Epilogus>Quae igitur per hanc legem nostra statuit aeternitas, celsitudo tua
     effectui mancipari observarique praecipiat.
Dat. XII. kal. Iun. CP. imp. dn. Iustiniani pp. Aug. anno XXXVII. pc. Basilii vc.
      anno XXII.

=

      ►Sources:Auth.CXXXII;Coll.IX, tit.13;Ep.Theod.143; Ath. 11, 5.

=

###### Nov144.htm ######
###### Nov144.htm ######

* NOV. CXLIV
 DE SAMARITIS

  (AD 572)



    (Based upon the Latin text of Schoell and Kroll's edition)
.

Translated from the Greek




Imperator Iustinus Diomedi praefecto sacro praetorio.
 Praefatio.Impiam Samaritarum hacresin et omni ratione carentem eorum vesaniam
   saepenumero tam piae memoriae parens noster quam nos ipsi operam dedimus ut ad
  meliora perduceremus, eorumque animas a morbo quo detinentur liberaremus: neque
  tamen in plerisque eorum id quod nobis studio fuit secundum veterem usum perpeere
  valuimus. Nam nonunlli ex iis ad tantam vesaniam progressi sunt, ut vel salutari
   baptismale impetrato denuo ad id malum unde discesserant redirent et eadem cum
Samaritis honorare et eodem furore agi comperirentur. Itaque par esse nobis visum est
      veterem illam et a patre uostro adversus eos prias latam legem renovare.
I.Ac propterea sancimus, ut heredes non fiant ex testamentis vel sine his, neu
  legata accipiant aut donationis modo res adquirant, sed ut ne ab intestato quidem
  vocatos successores habeant Samaritas vel omnino haereticos, aut eos qui simulent
 quidem se rectam Christianorum fidem amplecti, re vera autem non ita sentiant neque
 huic consentanea faciant, neve magis testamenta ipsi scribant aut legata relinquant
aut donent, nisi orthodoxi sint et fide et factis qui ea accepturi sunt. Nam si nemo
horum sit, ad sacratissimum aerarium bona eorum post mortem pertinere iubemus. Itaque
 etiam quae olim iis a patre nostro praestita est sacra forma legis vicem obtinens,
 quae iis concedit hereditatem adire et transmittere et legatis honorari vel legata
     relinquere, in posterum cessabit, neque prorsus ullam vim habebit. Cum enim
humanitate eius legis se ipsi indignos ostenderint qui Samaritarum vesania agitantur,
non alium quam se ipsos accusabunt, qui quidem et a clementia magni dei et servatoris
  nostri Iesu Christi alienentur et liberalitatibus priventur olim ipsis ab imperio
    nostro ideo concessis, ut ad meliorem mentem redeant, nec vero ut perpetuo in
 perversa opinione sua perseverent.
 II.Excipimus autem a praesenti lege colonos qui Samaritarum partes sequuntur,
   non ipsorum gratia, sed propter condiciones praediorum quae ab iis coluntur et
 propter tributa et reditus qui inde fisco inferuntur, cum praesertim ex rusticitate
    errent. His enim permittimus heredes et legatarios scribere et ascendentes et
  descendentes suos et cognatos ex latere, quamvis Samaritarum errore teneantur, ut
 tamen agros colant, cum uberior inde proventus ad possessores praediorum et per eos
     ad fiscum deferatur. Sed etiam sine testamentis praedicti alter ad alterius
hereditatem venient propter eandem causam: quandoquidem etsi nemo horum inveniatur,
  dominum praedii, in quo colonus erat qui defunctus est, quae ab hoc relicta sunt
accipere volumus, et fisci locum eum obtinere, quippe qui etiam publicis tributis pro
illo satisfaciat. 1Samaritam autem militare plane non permittimus, sed ne ad civile
     quidem munus accedere neque advocatum vel assessorem esse vel omnino inter
  disertissimos rhetores referri vel adulescentes instituere. 2Si quos vero ex iis
    salutari baptismate impetrato ad priorem errorem redire appareat, cum sabbata
  observent vel etiam alia aliqua agant quae coarguant per simulationem eos sanctum
baptisma accepisse, eos proscribi iubemus et in perpetuum exilium mitti. Atque iisdem
poenis etiam eos subicimus, qui impium patrocinium contra rectam Christianorum fidem
 istis praestent. 3Bene autem se habere videtur, ut non protinus recipiantur cum ad
   immaculatum baptisma accurrant, sed cum quadam observatione et institutione per
    sufficiens tempus facta. Dicimus autem eos quidem qui bonam doctrinam omnino
 percipiant per duos annos institui et scripturas quoad fieri potest discere, ac tum
  demum ad sanctum redemptionis baptisma accedere, tanti temporis paenitentia veram
redemptionem lucratos. Qui autem admodum pueri sunt et doctrinam non intellegunt, eos
  permittimus etiam sine hac observatione sancto baptismate dignari. 4Nullus autem
 Samarita servum Christianum habebit, sed simulatque is adquisitus fuerit, statim in
libertatem rapiatur. Quodsi servus in simili atque ipse perversa opinione sit, liceat
       ei Christianorum fidem amplectenti statim etiam Romana libertate frui.
 Epilogus.Quae igitur nobis placuerunt et per praesentem legem declarantur tua
   gloria locis consuetis proponens ut ad opus effectumque adducantur praecipiat.
 D. XV. k. Iun. CP imp. dn. Iustini pp. Aug. anno VII. post cons. eiusdem anno
 VI.



 ►
     Sources:
    Ep. Theod.144; Ath. 3, 3; Balsamo ad Nomoc. XIV tit. 4, 7.




###### Nov145.htm ######
###### Nov145.htm ######

* NOV. CXLV
       UT DE CETERO NULLAM LICENTIAM HABEAT DUX AUT BIOCOLYTA LYDIAE

     ET LYCAONIAE IN PHRYGIAM UTRAMQUE ET PISIDIAM ADVENIRE ET RELIQUA.

 (AD553)










  Idem Aug. Ariobindae gloriosissimo pp.

<Praefatio>His quae semper incidunt competentem singulis medicinam
  invenientes, quia utilitates quaeret, iterum prioris efficimur ordinis, usque ad
solum dolentem medicinam sistentes. Quod tale aliquid et praesens nostra sacra vult
lex. Modice enim prius aliud quidem indisciplinationes populares aliud vero latronum
 incursus in Phrygiam atque Pisidiam fieri discentes, eo quod civilem gubernationem
excedat rei sollicitudo, tam his quam Lycaoniae et Lydiae militarem administrationem
  praeposuimus, ducem <aut> biocolytam nominantes eum qui super hanc ordinatus est
partem. Sed nunc adierunt nos qui Phrygiam utramque et Pisidiam habitant, ut ea quae
pridem commissa sunt in eis compesceantur, dicentes neque latrocinia in locis illis
compescita; neque enim in hominibus enutriri provincias, onus vero non ferri a nobis
inventi cinguli, quod ministrant ei insolitorum dignitate et adprehendentium aliquos
    et damnis adficientium, et militarium turbarum repleta loca illa, et omnino
  inhabitabiles eis esse provincias: etenim et ipsis contra se civilibus iudicibus
 copiosis ad rei correctionem constitutis, et eorum qui provincias habitant multos
aliarum quietem facientes cingulo isto abutantur ({**})et comprehendere innocentes,
 et quae non sunt dici in eis agi.

CAPUT I.
Haec saepius dicentes eorum miserti ad praesentem sacram nostram venimus legem,
  per quam sancimus auferri de cetero quae dictae sunt a nobis provinciae (dicimus
 autem Phrygiam Salutarem et Phrygiam Pacatianam et Pisidiam) de cingulo illo, quod
tam ipsis quam Lycaoniis et Lydis imposuimus olim, et nullam licentiam ex praesenti
    esse eis qui eam habent administrationem aut in eis fieri provinciis tamquam
dignitatis habentes aliquod cum eis participium, aut transmittere aliquem de officio
 suo aut aliter eis competentibus et comprehendere aliquos, sed neque eis licentiam
esse qui ex illis provinciis sunt currere ad unumquemque hanc habentem dignitatem et
  querelam insinuare adversus invicem, sive pro pecuniariis sive pro criminalibus
 fuerit quod movetur: poenam metuentibus triginta librarum auri, utpote nobis omnem
    transitum ad praedictas a nobis provincias excludentibus his qui per tempus
 habuerint dignitatem, aut his omnino qui in eorum ordinem relati fuerint, ut neque
  praecepta in illis provinciis aut contra eos qui in eis habitant faciant, neque
 aliter sibi aliquid vindicabunt eorum quae in eis feruntur, sed contenti sint tam
  Lycaoniorum quam Lydorum, in ipsis iubentes solis, tamquam si in principio istis
   duabus provinciis conclusimus dignitatem eorum nullum participium in Phrygiam
utramque aut Pisidiam dantes ei. Omni enim ex hoc difficultate provincias liberamus
illas, civilium iudicum dignas omnibus quae tam in pecuniariis quam in criminalibus
 respiciunt; scientibus his, quod si quodlibet factum latrocinium aut invasionem in
 ipsis locis aut ablationem rerum non vindicent et ablatum vindicaverint, ex ipsis
  suis facultatibus ex hoc datum dispendium curaturos necessitatem habentes tam in
  cingulo constitutos quam etiam post depositum eum. Quod vel si temptaverit post
 praesens tempus qui Lycaoniae et Lydiae militarem habet dignitatem aut ipse ire ad
 praedictas a nobis provincias aut dirigere aliquos de officio suo, fiduciam damus
   episcopis civitatum prohibere eum aut eos qui ab eo destinati fuerint irruere
 volentes, et expellere de locis eos, utpote semel per praesentem sacram prohibitos
  legem; super quod et poenam triginta librarum auri imponi tam ei qui pro tempore
reget cingulum quam his qui oboedire ei deputati sunt, sive tale aliquid ille iubeat
 aut isti praesumpserint ministrare; et super haec cinguli amissione periclitabunt
       ipsiusque substantiae.
Dat. id. Feb. CP. imp. dn. Iustiniani pp. Aug. anno <X>XV. pc. Basilii vc. anno
XII.



       ►Sources:Auth.CXXIII;Ep.Theod.145; Ath. 4, 23.



###### Nov146.htm ######
###### Nov146.htm ######

* NOV. CXLVI
  UT LICEAT HEBRAEIS SECUNDUM TRADITIONEM LEGERE SACRAS SCRIPTURAS LATINE

 VEL GRAECE VEL ALIA LINGUA, ET UT DE LOCIS SUIS EXPELLANTUR NON CREDENTES

  IUDICIUM VEL RESURRECTIONEM VEL ANGELOS ESSE CREATURAM.

(AD553)










   Idem Aug. Areobindae pp.

<Praefatio>Necessarium quidem erat Hebraeos sacros libros audientes non solis
litteris adhaerere, sed ad reconditas eis prophetias respicere, per quas magnum deum
et salvatorem generis humani Iesum Christum adununtiant. Sed etiamsi insensatis semet
ipsos interpretationibus tradentes a recta usque nunc gloria aberrant, tamen certari
 ad invicem non comprehenderunt sine iudicio eis relinquere tumultum. Propterea enim
 ipsorum quae primitus in medio adducta sunt [proenenegmenon] quidam solius habentes
 Hebraicae vocis et ipsa utentes in sacrorum librorum lectione volunt, neque Graecam
tradere dignantur, et multum dudum aurum pro hoc ad invicem eos commovit. Nos igitur
  huiusmodi discentes melius iudicavimus esse et Graecam vocem ad sacrorum librorum
 lectionem tradere volentes, et vocem omnem simpliciter quam locus aptiorem et magis
     cognitam audientibus tacit.

CAPUT I.
 Sancimus igitur licentiam esse volentibus Hebraeis et synagogas suas, in quem
 Hebraei omnino locum sunt, per Graecam vocem sacros libros legere convenientibus et
 patria forte lingua (hac dicimus) et aliis simpliciter, locis translatis lingua et
   per ipsius lectionis, per quam clara sunt quae dicuntur convenientibus omnibus
 deinceps, et secundum haec vivere et conversari; et non fiduciam esse his qui apud
   eos sunt expositoribus solam Hebraicam tradentibus malignari hanc, quemadmodum
voluerint, multorum ignorantia suam eis abscondentes malam consuetudinem. Verumtamen
 hi qui per Graecam legunt septuaginta utantur traditione quae omnibus certior et ab
 aliis melior iudicata, praecipue propter quod interpretationi contigit, quia et per
   multos divisos et per diversa interpretantes loca tamen unam omnes tradiderunt
   compositionem.
     1.Ad haec vero quis non horum virorum et illud admiretur, quia multo
    antiquiores salutari apparitione magni dei et salvatoris nostri Iesu Christi
    constituti tamen illam futuram tamquam videntes sacrorum librorum traditionem
    fecerunt, tamquam prophetiae gratia circumfulgente eos? Et hac quidem utentur
praecipue omnes. Non tamen tamquam eis residuas excludere sanxerimus
 interpretationes, licentiam damus et Aquilae uti, vel si alienae tribus ille et non
competentem in aliquibus sermonibus habet a septuaginta interpretatione dissonantiam.
 2.Eam vero quae ab eis dicitur secunda editio interdicimus, utpote sacris non
 coniunctam libris neque desuper traditam de prophetis, sed inventionem constitutam
  virorum, ex sola loquentibus terra et divinum in ipsis habentibus nihil. Et ipsas
  ergo sacras voces legentes, ipsos codices respuentes, sed non abscondentes quidem
  quae per eos dicta sunt, exterioribus vero traditis sine scriptis novae vocis ad
   simplicium ipsis intelligentium perditionem: ut hac data a nobis licentia neque
   damnis aliquibus subicientur omnino qui Graecam vocem et alias tradunt neque ab
     aliquo prohibentur; neque licentiam habebunt hi qui ab eis maiores omnibus
 archipherecitae aut presbyteri forsitan aut magistri appellati perinoeis aliquibus
aut anathematismis hoc prohibere nisi velint propter eos castigati corporis poenis et
     insuper haec privationem facultatum nolentes sustinere, meliora vero et deo
     amabiliora volentibus nobis et iubentibus.

CAPUT II.
 Si quidam vero apud eos vanae vocis eloquia impia inferre praesumpserint, aut
 resurrectionem et iudicium negare aut facturam dei et creaturam angelos subsistere,
  hos et expelli volumus loco omni et non relinqui vocem blasphemam et a dei semel
  lapsam notitia. Praesumentes enim eos affari aliquid huiusmodi ultimis subdantur
    suppliciis, illato errore ex hoc Iudaeorum emendantes gentem.

CAPUT III.
 Oramus vero in eos aut per istam aut per illam linguam sacros libros audientes
servare quidem interpretantium malignitatem, non solas vero considerare litteras, sed
 rebus effici et divinum veraciter intellectum accipere, ut et redoceri quod melius
   est et quiescere aliquando errantes, et de hoc ipso omnium [{**}] necessariora
    peccantibus, in deum spem dicimus. Propterea enim omnem eis vocem aperimus ad
sacrorum librorum lectionem, ut omnes de cetero eorum accipientes scientiam doctiores
 ad melius fiant, confessam constituti parati multum ad discretionem et ad meliorem
intentionem sacris inscriptam libros et parum quod deest habentem ad emendationem, si
scientem quidem horum nihil, solum vero culturae inchoatum nomine, et tamquam ancora
  retinente sacra, et doctrinam divinam puram haeresis appellationem esse putantes.
 Dat. VI. id. Febr. CP. imp. dn. Iustiniani pp. Aug. anno XXVI. pc. Basili vc.
      anno XII.



►Sources:Auth.CXXIV;Ep.Theod.146; Ath. 3, 5.



###### Nov147.htm ######
###### Nov147.htm ######

* NOV. CXLVII
      DE RELIQUIS PUBLICIS NON EXIGENDIS ET DE DISCUSSIONE DIVERSARUM ACTIONUM.

     (AD553)

=






=

Idem Aug. Ariobindae pp.

<Praefatio>Etsi expensa multa nunc super quam aliquando reipublicae
oportet, tantam magnitudinis praebitionem benignitate accipienti dei et augmenti
  ad rationem superimpositos expugnanti barbaros, omnem tamen providimus viam,
  utpote et expensarum non prohibita fiant et nulla misericordiae species circa
 subiectos nostros relinquatur. Quanta igitur singulis interpellantibus nobis et
debita praetendentibus publica et inopiam redditionis praeparate remuneramus, et
   qualiter nullus misericordiam petens sine actu a nostra recessit facie, hoc
 dicere non nostrum est, pro his scriptis et ipsis qui remunerationes acceperunt
    attestantibus nobis. Sed quia modice et imperio indignum est de singulis
  interpellantibus proprias aliquorum remunerationes facere, aut etiam usque ad
     villas aut civitates solas aut etiam solas provincias nostram extendere
  misericordiam, et non magnum aliquid et commune de omnibus subiectis facere,

CAPUT I.
  propter hoc ad praesentes nostras venimus donationes, per quas sancimus
  dimitti omnibus nostris subiectis reliqua omnino debita a praeterito circulo
 primae indictionis et eius in quam praecedentes nostras concludimus donationes,
   et nunc transacta septima indictione et ipsius, ut sint viginti et duo anni
 continui in nostros subiectos a nobis factae largitatis, et nulla reliqua exigi
  ad illa relata tempora. Haec vero dicimus non in his quae in auro solum, sed
etiam si argentum aut triticum aut quaedam alia species debita sit, et hoc quidem
   sive quod a subiectis debetur sit sive ab Illyrica praefectura aut sacrorum
nostrorum thesaurorum, sive pro fructibus sive pro residuis titulis quomodocumque
inferendis ab eis. Communem enim omnibus continue nostris subiectis hanc nostram
     largitatem concedimus, ut nemo pro temporibus illis super eos inducat,
qualemcumque reliquorum faciens exactionem, sive ab ipsis destinato cingulis aut
    qualitercumque publicam personam vindicante sive inferente praecepta aut
  deputationes sit, quia huiusmodi quid accepit, et tanto continue non exigenti
tempore contra subiectos auferimus exactionem, insuper et contra ipsum publicum.
  Qui enim debet continue tantum neglegens, commodis magis et non principalibus
    factus, et neque ab eis neque a publico accipiens, non in tempore deinde
 memoratur deputationum aut exinde exactionem inferre temptat; e contrario autem
    eum qui huiusmodi aliquid facere praesumpserit tamquam nostris pestiferum
 repellimus. donationibus, ut omnem de cetero repetitionis occasionem aut [ipsum
 quaeratur quae in consuetudine non est] perinoeam auferri tam contra subiectos
quam contra publicum et maiorem praevalere et ex hoc {**} nostris subiectis. Quam
per has perfruuntur donationes et quae sacris nostris privatis aut divino nostro
patrimonio competunt possessiones. et neque contra colonos neque contra locatores
 aut emphyteutas exactio fiscaliom pro praedictis a nobis fiat temporibus aut ab
  iis qui publicum exigunt aut a palatinis ipsis manifestissimum est. Haec vero
  dicimus, quae debentur adhuc et apud nostros sunt subiectos. Si enim aliquid
contigit eos dare et hoc apud curiales forsitan aut officiales aut hypodectas aut
   delegatores aut apud hos qui provinciarum sunt numerarii remansit, hoc non
comprehendimus neque partem facimus praesentis nostrae donationis, sed salvabitur
  publico: inutilissimum constitutum, ut quod a subiectis datum est non fiscus
       accipiat, sed proprium lucrum fiat.

CAPUT II.
    Hac vero nostra largitate excludimus et quae cauta sunt forsitan aut
 fideiussa publico a numerariis aut arcariis aut scriniariis; nihil enim his de
    aequa conferimus donatione, quia semel propria fecit et paene habet haec
   accipiens fiscus. De sacra vero hac largitate excipimus tam militares quam
 foederaticas discussiones; ipsae enim non contingunt quidem nostros subiectos,
   iustam vero exactionem contra illos inferunt qui non competenter de publico
  accipiunt, vel <si> occasione militaris vel foederaticae expensae contigerunt
  accipientes, tamen proprium hoc lucrum facientium. Et multo magis hac nostra
     excipimus donatione civilium pecuniarum inquisitiones et insuper operum
 discussiones tam in hac felicissima civitate quam in aliis, provinciis, quoniam
  non est iustum tanto a nobis emisso auro pro occasione munitionis reipublicae
administrantes quidem lucrum iniustum habere, fraudari vero loca nostra largitate
 aut debita eis munitione, aut civitates pecuniis quae ad ornatum earum divisae
    sunt defraudari. Quia vero vel si malignantes omnino odimus, sed nostras
 humanitates oblivisci nullo possumus modo, propterea sancimus [quae] a nobis in
quibusdam capitulis factam exceptionem locum habere super his quae nuper transiit
primae indictionis temporibus, hanc vero dicimus sedecim pridem annis factam. De
   his enim quae praecedunt temporibus simplicem et generalem omnibus continue
 nostram humanitatem concedimus nullam exceptionem in ea facientes, ut communem
    omnes homines perfruantur securitatem, et nullam reliquorum exactionem ex
   qualibet occasione ex illis procedere temporibus. Hanc nos quidem subiectis
humanitatem concedentes, deo magno offerre actum aestimavimus oportere, ut omnes
 his perfruentes bonis gratias pro nostro imperio confiteantur magno deo, qui et
       hunc nobis in mentem actum inmisit.
   <Dat . XVII k. Mai. CP. <imp.> dn. Iustiniani pp. Aug. anno XXVII. pc.
     Basilii vc. anno XII.>

=

     ►Sources:Auth.CXXV;Ep.Theod.147.

=

###### Nov148.htm ######
###### Nov148.htm ######

* NOV. CXLVIII
   DE INDULGENTIA RELIQUORUM PUBLICORUM

      (AD 566)

=

   (Based upon the Latin text of Schoell and Kroll's edition)
 .

      Translated from the Greek


=

 <Iustinus Augustus edictum.>
Praefatio. Quantum providentiae et studii in res communes statim a primordiis
imperii nostri contulerimus, dum traditae nobis a deo reipublicae curam adhibemus,
ex iis quae iam gessimus omnibus manifestum fecimus. Fiscum enim cum multis debitis
   oneratum et ad extremam inopiam adactum inveniremus, in nos ipsos aere alieno
  recepto onere atque difficultate magna liberavimus. Deinde rem militarem rerum
  necessariarum penuria iam dilapsam, ita ut res publica barbarorum invasionibus
   irruptionibusque infinitis labefactaretur, quoad eius facere potuimus, idonea
    emendatione dignamur. Quamquam non in his tantum opem subiectis praestandam
 subsistere oportere putavimus, sed etiam alterius cuiusdam clementiae participes
 faciendos subiectos arbitrati sumus, ut eos a reliquis fisco debitis liberaremus.
     I.Commune igitur hoc quoque beneficium nostrum in omnes extendentes
praeteriti temporis reliqua usque ad octavam et ipsam praesentis cycli indictionem
 a subiectis fisco debita remittimus, atque sancimus nullam fieri exactionem eorum
  quae in reliquis usque ad modo dictam indictionem debentur, sive generalem sive
    specialem mensam gloriae tuae spectant vel praefecturam sacri apud Illyrios
praetorii vel gloriosissimi Iustiniani praefecti numerorum militarium in Moesia et
Scythia vel etiam sacrorum nostrorum thesaurorum vel sanctissimi nostri aerarii vel
  sacri patrimonii vel magnificentissimi curatoris domuum: verum quidquid tam in
  auro quam argento aliisque speciebus debitum fuerit id omne omnibus debitoribus
  remittatur, ut neque a colonis neque a conductoribus neque ab emphyteutis neque
magis a possessoribus reliqua fisco debita pro tempore quod est usque ad praedictam
  indictionem et ipsam exigantur.
   II.Excipimus autem ab hac liberalitate nostra militares et foederatorum
 discussiones. Hae enim subiectos omnino non attingunt, verum illos solos quibus a
   fisco suppeditatae sunt pecuniae et qui in lucrum proprium converterunt quae
 militaribus vel foederatorum ordinibus data sunt a fisco. Sed si quae etiam apud
  eos qui dicuntur susceptores vel exactores vel acceptores sive in auro sive in
 argento vel reliquorum quae in specie conferuntur a subiectis soluta inveniantur,
    exigentur et ipsa iisque ad quos pertinent ex dictis a nobis magistratibus
 solventur. Atque pari modo ceteros omnes qui a subiectis nostris aurum vel aliud
  aliquid in praedictis a nobis indictionibus acceperint neque id fisco solverint
quemadmodum solvere par erat, a praesenti donatione nostra excipimus, ut hoc fisco
   vel etiam quibuscumque competunt solvant. Subiectorum enim miserati praesenti
humanitate dignati sumus, nec vero eos qui ab ipsis publicas pecunias praeceperunt
 ac privare fiscum volunt sive illos a quibus delegati sunt. Manifestum autem est,
   si qui cum hanc nostram liberalitatem praesentirent pro reliquis remissis per
fraudem aliquam a subiectis nostris cautiones vel constituta acceperint, vel etiam
 in privata debita transtulerint, vel quid aliud eius generis ad circumscriptionem
 meditati esse vel fecisse videantur, nullam eos utilitatem ex iis habituros, sed
cautiones iis reddituros esse a quibus eas abstulerunt. Omnes autem et deo et nobis
 gratias agent qui reliqua debent, quod horum remissione et clementia digni habiti
sunt, qui nihil reliquorum nomine debent, quod liberati sint sollicitudine propter
    apochas custodiendas, ne forte accidat iis ut saepius pro iisdem temporibus
molestia afficiantur, –––, usque ad octavam indictionem securitate utentes, ut ad
  omnes merito praesens donatio nostra redundet.
 Epilogus.Quae igitur nobis placuerunt et per hanc sacram pragmaticam legem
declarantur tua gloria edictis usa in hac regia civitate omnibus manifesta faciet.
  D. anno I. Iustinου pp. Aug.

=

►
    Sources:
    Ep. Theod.148; Ath. 20, 6.



=
###### Nov149.htm ######
###### Nov149.htm ######

* NOV. CXLIXUT PRAESIDES PROVINCIARUM GRATIS FIANT EX SUPPLICATIONE DEO CARISSIMORUM EPISCOPORUM
   ET POSSESSORUM ET INCOLARUM PROVINCIARUM AD PIISSIMUM IMPERATOREM FACTA, UT QUI
   NOMINATUS SIT FISCO CAUTIONEM PRAESTET; QUODSI ID FACERE DISTULERINT. NE QUIS
   IMPERATOREM ADEAT ADVERSUS PRAESIDEM, QUIDQUID IS TRIBUTORUM PUBLICORUM NOMINE
      FECERIT.
     (AD 569)



    (Based upon the Latin text of Schoell and Kroll's edition)
.

Translated from the Greek




Praefatio.Cum rei publicae a deo nobis traditae prospiciamus operamque demus ut
subiecti nostri in omni iustitia vivant, unum hunc finem ab initio nobis proposuimus,
 ut omne si quid antea imperfectum esset et confusum, id et emendaremus et perfectum
   redderemus. Itaque cum meditaremur, quomodo tam fiscus quam subiecti a damno et
iniuria liberi manerent, id quidem nos facile obtenturos intelleximus, si efficeremus
    ut praesides provinciarum gratis magistratus suscipientes et fisco cautionem
praestantes recte et legitime omnibus uterentur, omnique tam iniuria quam lucro turpi
atque alioqui prohibito abstinerent.
 I.Ne qui igitur peregrini provincias ingressi eas iniuria afficiant nobisque
  per crebras interpellationes adversus illos factas molestia afferatur, exhortamur
   singularum provinciarum sanctissimos episcopos eosque qui inter possessores et
   incolas principatum tenent, ut per communem supplicationem ad potentiam nostram
 deferant eos quos idoneos esse ad administrationem provinciae suae existiment. His
enim insignia magistratus gratis trademus cautionem praestituris se publicum canonem
 illaturos, obligantes eos, ne quid peragant quod legibus contrarium sit, neu quem a
subiectis extorqueant <quaestum, sed ut suis> contenti annonis publicorum tributorum
    exactioni invigilent, atque erga eos qui in piis illationibus religiosi sunt
clementer simul et paterne se gerant, a contumacibus autem eas severius exigant, neve
      ullum omnino hoc nomine proprium lucrum auferant. Nec minus oportebit eos
   litigantibus quoque omnibus aequitatem et iustitiam tribuere, eosque celeriter
    dimittere legum ratione habita, ne et sumptibus et longinquitate temporum eos
atterant; sed etiam delinquentes persequi et secundum leges supplicia iis infligere,
  atque omnem iustitiam praestare.
   II.Nec vero ipsis tantum haec praecipimus, sed etiam cuiusque magistratus
  assessoribus et qui illis praeterea ministeria faciunt. Si quis enim eorum vel in
 tributorum exactione neglegentia utatur, vel damnis aut iniuriis subiectos nostros
 afficiat, et bonis privabitur et maximis suppliciis subicietur. Nolis enim deo duce
    unum hoc est studium, ut provinciae et bonis legibus utantur et in securitate
  versentur et praesidum iustitia fruantur, utque publica tributa recte inferantur.
 Neque enim aliter res publica servari potest nisi piis tributis illatis, ex quibus
    exercitus quae ei destinata sunt accipiens hostibus resistit et a barbarorum
incursione et improbitate subiectos liberat, agros quoque et civitates a latronum aut
 aliter turbulentam vitam sectantium iniuriis et invasione defendit, deinde reliqui
  quoque ordines commodis iis deputatis fruuntur, et muri et urbes instaurantur, et
    publicarum balinearum calefactiones procedunt et theatrorum cura ceterorumque
 quaecumque ad subiectorum commodum inventa sunt: ut quae ab iis conferuntur partim
  in ipsos partim etiam propter ipsos impendantur et praebeantur, nobis vero omnino
nihil inde nisi curas pro iis habere contingat, quamquam ne has quidem sine mercede,
cum magnus deus et servator noster Iesus Christus magnitudine clementiae suae multis
      nos bonis propter hoc quoque remuneretur.
III.Atque haec nos omnia cum iis qui in provinciis sunt praedicemus eoque modo
 quanta nobis sit erga subiectos clementia ostendamus, magis propitium et benevolum
 deum habebimus, qui incolumitati subiectorum tantam curam adhibeamus. Qui autem hac
 nostra liberalitate potiti sunt, si in magistratuum electione peccaverint, neminem
   omnino nisi se ipsi incusabunt. Quodsi etiam distulerint eos eligere et ad nos
 referre, non merito amplius eos qui hinc in provincias mittuntur propter tributorum
 collectionem cuncta facere studere conquerentur, neque nos in posterum patiemur eos
  nos adire atque illos accusare. Qui enim potestatem a nobis nacti sunt praesidum
eligendorum, ut magistratu gratis accepto publica tributa inferant neve ipsi ab illis
ulla iniuria afficiantur, ii cum in electione eorum neglegenter agant, omnino ferendi
    non erunt, si de iis conquerantur atque interpellationibus adversus eos nobis
molestiam afferant. Neque vero dilatione quisquam omnino utetur in publicis tributis
 ipsi impositis solvendis, non sacra domus, non sanctissima ecclesia, non venerabile
 ptochium vel monasterium, sed ne persona quidem maior minorve. Verum neque curiales
    neque susceptores qui vocantur, neque alios quibus publicorum tributorum cura
  incumbit a periculo inde oriundo excipimus. Quae enim in commune omnibus prosunt
   iniusto consilio eorum qui adversus fiscum contumaces esse volunt praeponimus.
Epilogus.Ut autem ea quae recte nobis placuerunt omnibus manifesta fiant, tuam
  sublimitatem iubemus cum in hac felici civitate tum in provinciis praesens sacrum
edictum in publicis unius cuiusque civitatis locis proponere, ne quemquam lateat cura
   a serenitate nostra tam pro fisco quam pro subiectorum incolumitate excogitata.
Dat. XV. k. Febr. CP. <imp.> dn. Iustini pp. Aug. <anno IV.> post cons. eiusdem
    <anno III.>.



 ►
      Source:
   Ep. Theod.149.



###### Nov150.htm ######
###### Nov150.htm ######

* NOV. CL
    DE RAPTIS MULIERIBUS ET QUAE RAPTORIBUS NUBUNT.

    (AD563)










In nomine domini nostri Iesu Christi Imperator Caesar Flavius Iustinianus Alamannicus
    Gothicus Francicus Germanicus Anticus Alanicus Uuandalicus Africus pius felix
   inclitus victor
ac triumphator semper Augustus Leoni.

<Praefatio>Legis interpretationem culmini tantum principali competere nemini
 venit in dubium, cum promulgandae quoque legis auctoritatem fortunae sibi vindicat
  eminentia. Meminimus itaque pro raptu mulierum, sive iam desponsatae fuerint vel
   maritis coniunctae sive non, vel etiam si viduae sint, legem antea posuisse, et
 capitis subiecisse supplicio non tantum raptores, verum etiam comites eorum nec non
   et alios qui eis auxilium tempore invasionis contulisse noscuntur et non tantum
  parentibus mulierum, verum tamen consanguineis etiam et tutoribus, et curatoribus
huiusmodi dedisse per eandem legem vindictam, et praesertim poenis locum dedisse, si
 iam nuptae.vel desponsatae mulieres rapiantur, cum non solum raptus mulieris verum
    etiam adulterium per huiusmodi temeritatem committitur. Et super alias poenas
    rapturis etiam nec non aliorum qui cum eo fuerant patrimonium raptae mulieri
 vindicari per eandem legem praecepimus, ut dotis etiam marito legitimo dandae copia
per raptoris ei ministraretur substantiam. Illud quoque specialiter adiectum est, ut
nulla sit mulieri vel virgini raptae licentia raptoris se subdere matrimonio, sed cui
 parentes voluerint, excepto raptore, legitimo matrimonio copulari, nullo modo nullo
   tempore licentia mulieri raptae permissa raptoris se coniungere matrimonio: sed
 parentes etiam, si tali consenserint matrimonio, deportari praecepimus. Sed mirati
 sumus, quod conati sunt aliqui dicere raptam mulierem sive volentem sive nolentem,
 etsi raptoris amplexa sit matrimonium contra nostrae constitutionis tenorem. debere
  tamen raptoris eam habere substantiam vel quasi legis praemium vel ex testamento
  forte, si hoc factum contigerit. Qui enim talia dicere praesumpserunt, praedictae
 legis seriem intellegere non potuerunt. Qui enim tale stare matrimonium, etsi rapta
    voluerit, prohibuimus et ob hoc parentes raptae mulieres deportationis poenae
 subiecimus, si huiusmodi consenserint matrimonio, quomodo raptas mulieres raptorum
 eligentes concubitum praemiis honorassemus raptae mulieri datis? Superfluam igitur
     eorum dubitationem vel in posterum resecantes priorem legem per praesentem
       interpretari censuimus.

CAPUT I.
   Sancimus itaque, id rapta mulier, cuiuscumque sit condicionis vel aetatis,
raptoris nuptias eligendas esse censuerit, parentibus praesertim non consentientibus,
 nec ex beneficio legis nec ex testamento raptoris hereditatem accedere iubemus vel
  quocumque modo substantiam vindicare, sed praemium quod per legem nostram raptae
     mulieri datum est, ut raptoris et eorum qui auxilium ei tempore invasionis
 praebuerint substantiam vindicet, hoc ad patrem vel ad matrem, si ambo vel si unus
 supersit, qui nuptiis specialiter non probantur consensisse, ex tempore raptus ipso
iure transferri, et patrimonium raptoris non iam raptam habere mulierem quam coniugio
     se raptoris inquinare non piguit, sed in personas transferri quas superius
 nominavimus eorum non consentientes coniugio. Nam nefarios huiusmodi coitus poenis
    corrigi, non praemiis competit honorari. Quodsi parentes iam decesserunt vel
   huiusmodi sceleri consenserunt, substantia raptoris atque aliorum qui facinoris
  fuerunt participes fisci viribus vindicetur Quam interpretationem non in futuris
tantummodo casibus, verum etiam in praeteritis valere sancimus, tamquam si nostra lex
  ab initio cum interpretatione tali promulgata fuisset, Leo parens carissime atque
    amantissime.
 <Epilogus>Quae igitur per hanc legem nostra statuit aeternitas, celsitudo tua
     effectui mancipari observarique praecipiat. Vale Leo parens karisime atque
    amantissime.
 Dat. XII. kal. Iun. CP. imp. dn. Iustiniani pp. Aug. anno XXXVII. pc. Basilii
   vc. anno XXII.



    ►Sources:Auth.CXXXII;Coll.IX, tit.13.



###### Nov151.htm ######
###### Nov151.htm ######

* NOV. CLI
     NE CURIALIS AUT OFFICIALIS SISTATUR AUT IN IUS DEDUCATUR

    SINE IMPERIALI IUSSU PRAEFECTIS INSINUANDO.

   (AD ?)



    (Based upon the Latin text of Schoell and Kroll's edition)
.

Translated from the Greek




     Idem Augustus Iohanni gloriosissimo praefecto praetorio.
Praefatio. Relatio nobis missa est sublimitatis tuae, qua dicitur non debere ex
    diversis iudiciis curiales vel officiales aut in hanc felicem civitatem duci
 litigaturos aut in aliam mitti, suepe autem etiam sacras nostras iussiones proferri
  quae id velint; ac petiisti, ut sacra pragmatica forma id prohiberetur, ne ullus
officialis vel curialis neve ex alia in aliam provinciam ducatur neve ad hanc felicem
 urbem trahatur, si vero sacrae hac de re conficiantur litterae, ut eae iudicio tuae
       sublimitatis insinuentur et decreta congrua accipiant.
I.Nos igitur quamquam omnem in ius deductionem et exhibitionem aversamur, tamen
   si quid eiusmodi agi necesse sit, nulli ex magistratibus nostris nisi sedi tuae
permittimus ut officialem vel curialem ad hanc felicem urbem duci iubeat, nisi sacra
  iussio fiat quae id nominatim praecipiat, quam tuam quoque sublimitatem nosse par
  est, neque contra sententiam tuam illum in ius duci, propter fisci utilitatem, ne
  forte inde qui publica administrant cum in ius abstrahantur hanc arripiant copiam
     fraudis faciendae publicis.
Epilogus. Tua igitur sublimitas quae nobis placuerunt et per hanc sacram formam
      nostram declarantur ad opus effectumque adducere studeat.
      Dat. XVII. <kal........>



     ►Source:Ep.Theod.151.


###### Nov152.htm ######
###### Nov152.htm ######

* NOV. CLII
  NE SACRAE FORMAE QUAE DE PUBLICIS PROCEDUNT ALITER VALEANT NISI SI

GLORIOSISSIMIS PRAEFECTIS PRAETORIO INSINUATAE EUERINT

 VEL INSINUENTUR ET INDE CONFIRMENTUR.

      (AD 534)

=

  (Based upon the Latin text of Schoell and Kroll's edition)
.

    Translated from the Greek


=

  Idem Augustus Iohanni gloriosissimo praefecto Praetorio.
   Praefatio. Cum deo auxiliante nobis magna cum diligentia res imperii a
  domino deo nobis concrediti administrare studeamus, non aliter valere iubemus
   formam de publicis ad magnificentissimum ducem vel etiam augustalem vel ad
      clarissimos provinciarum praesides factam, nisi si prius iudicio tuae
  sublimitatis insinuata sit, quae vero insinuatae non sint nullam vim habere.
    Absurdum enim est, sacram formam publicarum nomine factam non prius sedi
  sublimitatis tuae insinuari, atque ita demum ad magnificentissimum ducem vel
 augustalem vel ceteros provinciarum praesides mitti. Nam eiusmodi sacras formas
 sedi sublimitatis tuae insinuatas ita demum in provincias mitti et ad effectum
  duci oportet.
   I.Si quid igitur hucusque ad detrimentum rei publicae factum est, hoc
irritum esse iubemus, sancientes, ut in posterum quaelibet sacra pragmatica forma
 (sive ad Augustalem sive ad ducem sive ad ceteros provinciarum praesides rerum
  publicarum nomine, sicuti dictum est, fiat), omnino iudicio sublimitatis tuae
  insinuetur, atque ita in provincias mittatur praefixa additis praeceptis, uti
dictum est, sublimitatis tuae. Itaque quaecumque sacrae formae non ad detrimentum
rei publicae fiunt, eas et suscipias et praemittas praeceptis, atque mittantur a
 sublimitate tua in provincias, ut ad effectum adducantur; quaecumque autem ad
  detrimentum rei publicae per obreptionem fiunt, eiusmodi quidem sacras formas
suscipiat sublimitas tua, neque tamen quae in illis continentur faciat, priusquam
 ad nos rettulerit, ut si quid forte ad detrimentum rei publicae factum est, id
emendetur. Quaecumque igitur sacra pragmatica forma publicorum nomine facta sedi
    sublimitatis tuae insinuata non fuerit, eam nullo tempore valere volumus.
     D. k. Iun. CP. dn. Iustiniano pp. Aug. <IV.> et Paulino vc. coss.

=

   ►Source:Ep.Theod.152.

=
###### Nov153.htm ######
###### Nov153.htm ######

* NOV. CLIII
    DE INFANTIBUS EXPOSITIS.

 (AD 541)



  (Based upon the Latin text of Schoell and Kroll's edition)
     .

   Translated from the Greek




Idem Augustus Eliae gloriosissimo praefecto Illyrici.
Praefatio. Crimen a sensu humano alienum, et quod ne de barbaris quidem ullis referri fidem
    habet, Andreas deo carissimus presbyter et apocrisiarius sanctissimae Thessalonicensium
 ecclesiae nobis nuntiavit, esse qui infantes ex utero prodeuntes statim abiciant et in sanctis
   ecclesiis eos relinquant, deinde eosdem postquam a piis hominibus educationem et alimenta
   impetrarint vindicent et servos suos esse pronuntient, atque cupiant suae crudelitati hoc
   addere, ut quos in ipsis vitae primordiis morti tradiderint, eos adultos privent libertate
  Quoniam igitur eiusmodi indignitas multa simul complectitur crimina, caedem et calumniam et
     quaecumque quis in eiusmodi facinore facile recensuerit, oportebat eos qui haec talia
 committerent, vindictam ex legibus statutam non effugere, sed quo ceteri moderatiores fierent,
  extremis poenis subici, quippe qui per impudentiam actionis sua ipsi crimina deferrent. Quod
     quidem in posterum custodiri iubemus.
  I.Quoscumque igitur eum in modum in ecclesiis vel vicis vel aliis locis abiectos esse
 probatum fuerit, eos omnibus modis liberos esse iubemus, etiamsi actori certa aliqua probatio
  suppetat, qua eiusmodi personam ad suum dominium pertinere ostendat. Nam si legibus nostris
 praeceptum est, ut servi aegrotantes a dominis neglecti et quasi desperata eorum valetudine a
 possessoribus curatione digni non habiti omnino in libertatem eripiantur, quo tandem modo eos
   qui in ipso vitae principio aliorum hominum pietati relicti atque ab iis enutriti sunt in
    iniustam servitutem trahi patiemur? Verum his et sanctissimum civitatis Thessalonicensis
   archiepiscopum et sanctam dei ecclesiam sub ipso constitutam et gloriam tuam opem ferre et
 libertatem iis vindicare sancimus; neve poenas ex legibus nostris statutas effugiant qui haec
agunt, utpote qui omni inhumanitate et crudelitate referti sint, quae omni homicidio tanto peior
     est quanto miserioribus eam inferunt.
Epilogus. Quae igitur nobis placuerunt et per hanc sacram formam declarantur gloria tua et
    qui pro tempore eundem magistratum suscepturus est et officium vobis obtemperans ad opus
 effectumque adducere atque custodire studeat. Etenim poena quinque librarum auri imminebit iis
qui haec violare temptent aut violari patiantur.
    Dat. prid. id. Dec. CP. <imp.> dn. Iustiniani pp. Aug. <anno XV.> Basilio vc. cons.



    ►Sources:Ep.Theod.153; Ath. 18, 7; Anon. Bodleian.26ap. ZachariaeἌνέχδ. p. 222.


###### Nov154.htm ######
###### Nov154.htm ######

* NOV. CLIV
     DE IIS QUI IN OSROENA ILLICITAS NUPTIAS CONTRAHUNT.

 (AD ?)



  (Based upon the Latin text of Schoell and Kroll's edition)
       .

   Translated from the Greek




       Imperator Iustinianus Augustus Floro comiti sacrarum rerum privatarum.
  Praefatio. Mirus quidam rumor ad nos pervenit, eos qui Mesopotamiam et
Osroenam provinciam incolunt, audere illicitis nuptiis se iungere, atque romanas
  leges violare et poenas in iis intentatas tam veteres quam novas, qui cum ad
   vicinarum gentium mores respiciant, in illicitas atque prohibitas nuptias
     incidant. Nos igitur horum quidem nihil omnino credidimus: neque enim
   existimamus homines qui rei publicae nostrae pars sunt eiusmodi quid agere
      audere atque progeniem suam dedecore afficere et nomina confundere.
I.Quare et in ea inquirere, et si quid eiusmodi factum esset, delinquentes
  ad extremum supplicium trahere voluimus. Verum quoniam et longum tempus est
  neque eiusmodi delictum commissum esse credimus, si tamen quid eius generis
 contigerit, praeteritum quidem, quocumque se modo habeat, iis qui Osroenam et
Mesopotamiam provincias incolunt indulgemus propter invasiones in eas vario modo
 factas, et maxime quia agrestis multitudo ut plurimum haec delinquere dicitur,
  idque in ea quae nunc est condicione manere sinimus, cum nihil eorum curiose
  perscrutemur quae usque ad novellam nostram sacram constitutionem hac in re
    forte peccata sunt, sed ut omnem huiusmodi de hoc inquisitionem adversus
   personas et res quae ad incolas earundem provinciarum pertinent prohiberi
 sanciamus. Post legem vero nostram nuper hac de re latam si quis quid eiusmodi
 facere ausus fuerit vel etiam audeat, eum extremis suppliciis subici volumus,
sciatque is nos in pecuniariis poenis non substituros, sed et ipsum et uxorem et
    liberos ex illicitis nuptiis natos post nostram, uti dictum est, sacram
constitutionem persecuturos esse, et de capite periculum et de bonis poenam iis
 inflicturos, nulli parcentes nec si maioris nec si minoris sit condicionis aut
  fortunae aut sacerdotii (hoc enim etiam magis importunum est), sed in omnes
     pariter animadvertentes solitum et Romanis legibus dignum ordinem esse
    servaturos, cum non solum substantiae partem auferamus, sed etiam totam
    substantiam et partem corporis, et si quidem vel importunius contractas
   deprehenderimus illicitas nuptias, forte etiam ipsam animam: ita ut nemo
effugere possit ad vicinorum in peccatis exemplum sequendum. Recta enim et quae
decent sapere oportet ceterosque ad talem aemulationem excitare, nec vero ipsos
  quae contra leges sunt agere et ad mutuam imitationem confugere. Haec igitur
   custodiri volumus in praedictis provinciis, ut tam civiles quam militares
magistratus hoc custodiant efficiantque ut poenae delinquentibus imponantur. Hoc
ipsum autem iis qui in provincia sunt ex praecepto tuo a propriis magistratibus
  per edicta manifestum fieri volumus, nisi ipsi quoque extremis poenis subici
  velint et administrationum et bonorum amissioni, si quid horum neglexerint.
   Epilogus. Quae igitur nobis placuerunt et per hanc sacram pragmaticam
      formam declarantur tua gloria ad opus effectumque adducere studeat.
Dat. ....



    ►Sources:Ep.Theod.154; Ath. 11, 6.


###### Nov155.htm ######
###### Nov155.htm ######

* NOV. CLV
   UT MATRES TUTELAE RATIONIBUS OBNOXIAE SINT.

  (AD 533)



  (Based upon the Latin text of Schoell and Kroll's edition)
       .

   Translated from the Greek




       Imperator Iustinianus Augustus Belisario <magistro militum>.
   Praefatio. Supplicationem Martha femina clarissima maiestati nostrae
 obtulit qua continebatur, Sergio magnificae memoriae patre suo defuncto ipsam
quidem tenera admodum aetate relictam esse, tutelam autem suam Auxentiam feminam
 clarissimam matrem suam suscepisse testatione in actis deposita ad secundas se
    nuptias non venturam, et praestito iureiurando legibus nostris ea de re
 constituto res administrasse, his autem ab ea gestis, quasi neque iusiurandum
   ullum ab ea praestitum esset et substantia relicta vilis atque contemnenda
  esset, pauca quaedam in inventario ab ea confecto notata esse; postea vero
 secundas eam nuptias amplexam esse tutore sibi Petro designato, atque duos ex
  secundo matrimonio habuisse liberos, unde cum parum bene adversus se affecta
   esset, tutorem ab ea institutum ab administratione removisse, cum ipsa vix
 tertium decimum annum ingressa esset sibique persuasisse ut curatorem secundae
aetatis peteret, item ilico persuasisse ut pactionem cum ipsa conscriberet atque
 omni actioni quae secundum leges tutelae rationum nomine sibi competere posset
    per talem pactionem renuntiaret, tametsi etiam tum in cubiculo esset nec
quicquam intellegeret eorum quae gererentur: neque enim fieri potuisse, ut quae
 apud illam maneret nec cuiquam verbum facere posset de iis quae adversus ipsam
 agerentur, etiamsi damnum sibi inferri sensisset, quicquam eorum faceret quae
    prohibere possent consilia ad ipsius insidias agitata; cum autem tempus
      efficeret ut iam quae adversus se agitata essent sentiret, se quidem
    admonitionibus usam esse apud matrem, ne iis quae contra se acta essent
  abuteretur, sed ut quae matrem decerent erga se praestaret, atque paternorum
   bonorum sibi restitutionem faceret quemadmodum legi placeret; illam vero
liberis ex secundo matrimonio natis totam deditam nullo pacto eiusmodi orationes
 admisisse, quin e contrario sacram nostram praetendisse legem, qua contineatur
    non posse se contra ipsam restitutionis iure uti: quamquam ea lex nihil
   eiusmodi sanciat de matribus quae liberorum suorum tutelam suscepissent et
secundas nuptias amplecterentur, sed aliis de terminis et modis a pietate nostra
pronuntiata sit. Atque propterea supplicationem nobis obtulit, quo et consilium
 sacrae legis manifestum atque extra dubitationem positum redderemus, neve iis
   quae eadem continentur abutens Auxentia mater sua res a patre relictas in
  proprium lucrum converteret.
     I.Cum igitur haec supplicatio contineret, merito ad hanc sacram
pragmaticam formam respeximus, qua sancimus, ut quoniam sacra lex nostra nullam
  mentionem facit earum quae tutelam liberorum suorum susceperint et secundas
nuptias amplexae sint, non liceat Auxentiae feminae clarissimae eadem sacra lege
  nostra uti cum propter praedictas causas tum quod actorum confectio, ex qua
    tutelam Marthae filiae suae suscepit, comprobat eam iusiurandum legibus
  constitutum praestitisse se secundas nuptias non esse inituram, et contempto
iureiurando coniunxisse se secundo viro, liberisque ex eo susceptis effecisse ut
 pactionem de restitutione rerum Martha clarissima ipsius filia sibi exponeret.
Sancimus autem, ut Martha femina clarissima possit omnem habere facultatem iure
in integrum restitutionis utendi, praesertim cum etiamnunc se vigesimum quintum
aetatis annum nondum ingressam esse dicat: ne ullo modo ei obiciatur sacra lex
 a nobis lata, quae sancit non posse liberos contra parentes suos nec libertos
 contra patronos suos in integrum restitutionis iure uti, propterea quod de iis
  qui liberorum suorum tutelam susceperint illa lex nihil exponit, e contrario
 vero altera quoque sacra lex nostra postea prodiit quae sancit, ut tutores qui
instituantur non aliter minorum tutelas suscipiant quam si tempore designationis
 suae testationem deposuerint se minores indefensos non relicturos, et si etiam
  matrem liberorum suorum tutelam suscipere contingat, ipsa quoque hoc faciat
    atque omnibus tutelae rationibus obnoxia sit, et si alterum liberis suis
 designare tutorem voluerit, periculo suo et rerum suarum id faciat. Itaque hic
     quoque omnibus modis convenit, ut Martha femina clarissima, si quidem
comprobaverit non praeterisse tempora intra quae restitutionis condiciones ipsi
competunt, et restitutione utatur et reliquis omnibus per quae leges nostrae iis
  qui imperfectae sunt aetatis omnem veniam et opem praestant. Etenim maiestas
 quoque nostra sancit, ut servetur reverentia quae parentibus a liberis debetur
   omnisque honor et cultus, dummodo nullum ab ipsis damnum illis inferatur;
    parentes vero liberos ex priore matrimonio natos negligere nec fas esse
   iudicamus neque alioqui convenire ut res quae ex paterna substantia ad eos
  perveniant eiusmodi matres possint in suum vel eorum qui secunda vice ipsis
    coniuncti sunt vel liberorum ex eiusmodi matrimoniis procreatorum lucrum
  convertere.
   Epilogus. Quae igitur nobis placuerunt et per hanc sacram pragmaticam
     formam declarantur tua gloria simul cum beatissimo archiepiscopo urbis
      Theopolitanae ad opus effectumque adducere studeat.
 D. k. Febr. CP. dn. Iustiniano pp. Aug. <III.> cos.



    ►Sources:Ep.Theod.155; Ath. 13, 3.


###### Nov156.htm ######
###### Nov156.htm ######

* NOV. CLVI
 DE PROLE COLONORUM DIVIDENDA

 (AD ?)

=

   (Based upon the Latin text of Schoell and Kroll's edition)
 .

      Translated from the Greek


=

     <Idem Augustus.......>
Praefatio.Qui negotia sanctissimae Apamensis ecclesiae gerunt docuerunt nos,
  colonos qui ad alios aliquos pertinerent se colonis suis mulieribus coniunxisse
  liberosque procreasse, et petierunt, ut sibi restituerentur et coloni et eorum
   liberi ventrem maternum sequentes. Sed cum haec petant nescire videntur, quid
 constitutio nostra quae nuper prodiit sibi velit.
    I.Nam si qui liberi adscripticiis se coniungant, secundum rationes in
   constitutione comprehensas infantes matrem sequuntur, unde ad libertatem non
perveniunt; si vero coloni sint, non amplius constitutioni illi omnino locus est,
  sed quemadmodum nuper decrevimus et sanximus, proles dividitur. Atque si quidem
 aequalis est numerus natorum, in duas partes dividitur, sin autem inaequalis vel
  etiam unus solum est natus, tum quod plus est venter habet, quoniam etiam magis
  laboravit. Et unus quidem si est filius matrem sequitur, sin tres sunt, duo vel
 duae erunt matris, unus autem domini paterni sequetur dominium, atque ita semper
quod superat, sicut ante diximus, venter habebit. Et secundum hoc Apamenses quoque
   prolem dividendam esse cognoscant, ut quod per multa tempora in controversia
 positum erat intellegant sub legislationem nostram redactum esse.

=

►
    Sources:
    Ep. Theod.156; Ath. 18, 5.



=
###### Nov157.htm ######
###### Nov157.htm ######

* NOV. CLVII
     DE COLONIS QUI IN ALIENIS PRAEDIIS NUPTIAS CONTRAXERUNT

  (AD 542)



    (Based upon the Latin text of Schoell and Kroll's edition)
 .

       Translated from the Greek




      Imperator Iustinianus Augustus Lazaro comiti Orientis.
  Praefatio. Ex iis quae diverso modo ad nos relata sunt comperimus delinqui
    aliquid in Mesopotamia et praeterea in Osroena provincia indignum temporibus
 nostris. Consuetudinem enim apud illos esse, ut qui ex diversis praediis orti sint
    nuptias inter se contrahant, nunc vero dominos conari nuptias dissolvere iam
contractas vel liberos inde natos a parentibus abstrahere, atque inde omnes illorum
  locorum colonos misere affligi, dum viri et mulieres per vim separentur, proles
autem ab iis qui eam in lucem produxerunt abstrahantur, et rem sola nostra indigere
    providentia.
I.Sancimus igitur, ut in posterum quidem praediorum domini colonos, quicumque
  ad eos ex lege pertinent, quomodo voluerint custodiant, ne cum iis qui ex aliis
 praediis orti sunt nuptias contrahant; nuptiae vero adhuc contractae ratae sint,
  neu quisquam possit eos qui iam coniuncti sunt secundum morem qui antea obtinuit
divellere, aut cogere ut terram ad ipsos pertinentem colant, sed ne liberos quidem a
parentibus abripere nomine condicionis colonariae. Sed etiam si quid forte eiusmodi
  iam factum est, id quoque emendabis et restituendum curabis, sive liberos abripi
contigerit sive etiam mulieres, a parentibus dicimus et coniugibus: ut qui eiusmodi
  posteriore tempore quid facere audeat, etiam de ipso praedio periclitetur. Verum
  matrimonia a metu nunc imminente liberentur, habeantque parentes liberos ex hac
 nostra iussione, neve possint praediorum possessores rem subtiliter perscrutari et
   aut matrimonio iunctos aut liberos abstrahere: qui enim quid eiusmodi facere
   conetur, etiam de ipso praedio periclitabitur, cui scilicet colonos vindicare
      conatur.
 Epilogus.Quae igitur nobis placuerunt et per hanc sacram pragmaticam formam
declarantur tua magnificentia et obtemperans tibi officium et qui pro tempore eundem
   magistratum gesturus est ad effectum adducenda et observanda curet, cum trium
 librarum auri poena unicuique immineat qui haec violare temptet. Dat. k. Mai. CP.
      <imp.> dn. Iustiniani pp. Aug. anno XVI. pc. Basilii vc.



►
     Sources:
    Ep. Theod.157; Ath. 18, 6.




###### Nov158.htm ######
###### Nov158.htm ######

* NOV. CLVIII
      UT DELIBERANDI IUS ETIAM AD IMPUBERES TRANSMITTATUR

(AD 544)

=

  (Based upon the Latin text of Schoell and Kroll's edition)
.

    Translated from the Greek


=

     <Idem Augustus......>
Praefatio. Preces nobis recitatae sunt Theclae, quae etiam Mano appellatur,
quae declarant Theclam quandam vita defunctam esse relicta filia Sergia impuberem
  aetatem agente, cumque vix sedecim dies matri supervixisset, filiam obisse in
pestilentia quae nuper homines invasit; atque ea quae nobis supplicavit sororem
 se patri Sergiae fuisse dicit, Cosmam autem Theclae fratrem hereditatem Sergiae
  vindicasse eoque nomine litem sibi intendisse; iam ipsam ne de iis quae non
recte haberent controversiam agitaret Iohannem advocatum fori provincialis adisse
et de legibus quae hanc causam respicerent sciscitatam esse, illumque in scriptis
 responsum sibi dedisse quo significaret Sergiae hereditatem ad ipsam deferri;
  propterea igitur se iudicem causae ipsum elegisse Iohannem, cum Cosmae partes
    ageret Asclepius quidam scriniarius magisterii militum per Orientem; sed
sententiam protulisse Iohannem contrariam iis quae in scriptis respondisset, usum
   ad sententiam lege Theodosii divinae memoriae, quae dicit non posse eum qui
   nondum septem annos natus sit maternam hereditatem adquirere, nisi tutorem
habeat, sed ad illos eam deferri quibus competitura erat si defunctus impubes ad
  hereditatem a legibus vocatus non esset, neque haec ille tantum in sententia
     dixit, sed etiam adduxit eam quae nobis supplicavit ut pacta sententiae
 congruenter iniret eademque ipse rursus Asclepio, qui pro Cosma causam agebat,
  suggessit: itaque illa petiit a nobis, ne ipsam ita iniuria affici patiamur,
 praesertim cum et lex in codice qui a nobis nomen habet posita sit, quae iubeat
   eum qui fari possit hereditatem quoque maternam recte adquirere, et rursus
 alteram nos legem tulerimus, quae velit ut si quis hereditate ad ipsum delata,
antequam eam vindicet vel contrariam de ea proferat sententiam, de vita decedat,
ad heredes suos de hac hereditate ius deliberandi transmittat; legem enim nuper
a nobis latam, quae eundem in hereditatibus ordinem adgnatis et cognatis tribuat,
 in hac causa locum non habere, quippe quae antiquior sit eo die ex quo lex illa
valere iussa est.
    I.Sancimus igitur, ut gloria tua, si haec ita se habere compereris,
 supplicanti auxilium ferat eique legem nostram servet, quae ius deliberandi ei
  praebet, quippe cum Sergia antequam annus praeteriret post matrem suam mortua
  sit, atque volenti vindicare matris Sergiae hereditatem praebeat. Neque enim
quisquam discrepare inter se dicat Theodosii piae memoriae legem et nostram, cum
  et in eodem libro positae sint et nos in eo nihil contrarii positum esse per
constitutionem quam de eo protulimus affirmaverimus. Sed valeat quidem lex nostra
  in praesenti causa iisque quae simites sunt ei de qua quaeritur, valeat autem
 Theodosii divinae memoriae lex in quibus annus praeteriit ac deliberandi tempus
 elapsum est. Pacta enim post sententiam conscripta cum libero, qui ne adquirere
quidem possit inita manifestum est Cosmae nullam actionem dedisse de iis quae in
illis confessa sunt.D. prid. id. Iul. CP. <imp.> dn. Iustiniani pp. Aug. anno
XVIII. pc. Basilii vc. anno III.

=

       ►
   Sources:
  Ep. Theod.158; Ath. 9, 13; summarium exhibet schol. Epitomae 3, 16, p.301
      Zach.



=
###### Nov159.htm ######
###### Nov159.htm ######

* NOV. CLIX
DE RESTITUTIONE FIDEICOMMISSI [ET NOMINE FAMILIAE] USQUE AD QUOTUM
GRADUM LOCUM HABET, ET QUIA FAMILIAE: NOMINE ETIAM NURUS CONTINETUR.

   (AD555)

Idem Aug. Petro pp. secundo.

<Praefatio>Tanta nobis humanitatis cura est, ut neque privatas cognitiones quae
videntur nobis quaestionem excedere iudicialem legibus nostris definire dedignamur, neque
 cognitionem privatam excedentem audire in iudicia per circuita longa litigantes tradere
   afflictioni Alexander igitur gloriosus suggessit nobis multotiens. Hierium gloriosae
  memoriae patrem suum scribentem testamentum nominibus usum istis: &quot;Volo autem et
  iubeo meos heredes, Constantinum quidem virum clarissimum deputatam ei domum cum omni
sicut superius scriptum est coniuncto ei iure, et proastium quod in Cupariis est cum omni
sicut superius scriptum est competente ei iure, et domum quae in Antiochia cata Mammianum,
   Anthemium vero dulcissimum proastium quod in Balcernas est cata Eugenium et Iulianum
 gloriosae memoriae viros, et proastium quod in summitate sinus Sostenii est quod quondam
 cata Ardaburium gloriosae memoriae, Calliopium vero virum clarissimum proastium Bytarium
sive cata Philotheum, <et> Alexandrum virum clarissimum proastium quod in Venetis est, non
   alienari, non per venditionem, non per donationem, non per commutationem, non aliter
   quolibet modo, neque eici neque alienare ipsam domum aut suprascripta proastia a meo
  nomine et mea familia. Sed si quidem, <quod> orandum est mihi, fiant eis filii, et in
filiis et nepotibus legitimis aut naturalibus defuncti sint, relinquere unumquemque eorum
 quod deputatum est proastium et domus, tam in adiacentibus huic regiae civitati quam in
 Antiochiam filiis et nepotibus singulorum legitimis aut naturalibus: credo enim quod non
deponant neque super naturalibus filiis aut nepotibus meam dispositionem et voluntatem. Si
 vero omnino sine filiis omnes aut quidam aut unus ex eis moriatur (quod absit), volo et
 iubeo eos qui sine filiis aut sine filio futuri sunt morituri, restituere superstitibus
     sive superstiti eorum fratri suprascriptas domos tam hic quam in Antiochiam, et
      praemanifestata quinque proastia cum omni eorum iure et omnibus competentibus
indesinenter, vacante videlicet inter eos de fideicommissis aut legatis satisdatione. Volo
   enim et iubeo, non exigere eos ab invicem huiusmodi satisdationes; praesumentes sive
praesumentem praeter meam paternam et amabilem circa eos intentionem exigere fratres suos
      aut fratrem satisdationem in prohibitis alienari rebus omni eos fideicommisso
 cadere.&quot; Et haec quidem in testamento dixit, scripsit autem et codicillos huiusmodi
et in ipsis usus verbis: &quot;Manifestum igitur facio, quia dudum quidem in scriptis feci
  testamentum et quae in eo sunt secundum placitum mihi modum disposui, et volo et iubeo
 omnia quaecumque eodem testamento continentur omnimodo valere, praeter illa sola quae in
   hoc meo codicillo permuto aut subtraho aliqua derelicta legata. Volo igitur et iubeo
  proastium meum quod appellatur Cuparia, quod in praedicto testamento Constantino viro
  magnifico filio meo dereliqui, dari et pertinere perfecto possessionis et dominii iure
 Hierio viro clarissimo et {**} meo nepoti, filio Constantini viri magnifici, in integro
ipsum proastium cum omnibus quae in eo sunt praetoriis et ascensu et descensu {**} omnibus
et conductis sive illatis cum conclavi domuum et ergasteriis et balneo et hortis tam intra
  quam extra muros, et hippodromum et quod in eo est hortum et cisternam et omnia omnio
    quocumque modo competentia mihi iura super ipso proastio. Dari quidem volo eundem
     proastium praedicto viro clarissimo meo nepoti Hierio facto suae potestatis per
 emancipationem a suo patre post obitum meum, nulla data licentia ei viro honesto nepoti
 meo, sed neque his qui sive ex hoc testamento sive ex testamento eiusdem viri clarissimi
mei nepotis suscipientibus iura eius vendere aut permutare aut donare alicui aut quocumque
 modo alienare ipsum proastium aut partem aliquam ex eo aut ius propter quod volo eundem
proastium sive domum adiacentem intra ianuas quod ducit circa venerabile oratorium sanctae
Theclae manere per omnia et perpetuo in mea familia et numquam egredi de meo nomine. Volo
    autem et iubeo, si contigerit praedictum virum honestum meum nepotem Hierium mori
  impuberem, aut post pubertatem sine filiis tamen ex legitimo matrimonio e progenitis,
pervenire et competere sive restituere possessionem et proprietatem eiusdem proastii sive
 domus viro magnifico eius patri Constantino sub eadem condicione, non alienari aliquando
  de mea familia aut de meo nomine&quot;. In istis quidem ipsum procedere, Hierium vero
     gloriosissimum domum, quae in Theopolitis adiacet et ex paterna in eum pervenit
 successione, aliis vendidisse personis, eam vero domum quae in hac felicissima civitate,
  insuper et per codicillos datum sibi proastium, in quibus omnibus alienatio interdicta
    est, Constantino gloriosissimo eius transmittere filio; illum vero mox praegnantem
  relinquentem uxorem vita functum rescripsisse testamentum, per quod disposuit, si non
  nascantur filii aut natus impubes moriatur, tam matrem suam Mariam gloriosissimum quam
eius uxorem nobilissimam Mariam in eius vocari successionem. Et quoniam nata filia et ipsa
pupilla et tenera adhuc aetate ex hominibus decessit, in praedictas nobilissimas pervenire
mulieres, reliqua vero substantiae <et> quae in hac magna civitate sunt domus, insuper et
proastium expressim in codicillis gloriosissimo derelicta sunt Hierio: locum forsitan tam
ex testamento quam ex codicillorum sermonibus adhibere ipse domum et proastium defendere,
 solus de Hierii gloriosissimi familia derelictus quae nunc et primum habens in genere in
  eo nomine gradum. Sed ii qui pro Maria et Maria gloriosissimis feminis verba faciebant
testamenti quidem verbis nullum dicebant locum ..... citra Constantinum gloriosae memoriae
ex hominibus, tamquam locum habere [et] utrumque suum perficere, neque cum lege Alexandrum
virum gloriosissimum locum habere ad has, ipsum et alienantem proastium quod ei derelictum
 est, super quod alienationem inaequaliter aliis quod ei pater interdicens competivit; et
  alios fratrum eius hoc facere, et nostras leges, quoniam omnes continue in quibus tale
 aliquid dispositum est transgredi defuncti voluntatem, omnibus similiter substitutionem
    dicere, ut non permutans eis invicem pulsantes multis pro una cognitione iudiciis
subiciantur. Ideo positas nos rememorare leges Alexander vero gloriosus magis quidem et de
   propriis alterutrum recte visua est appellare, super codicillum enim sapientem et de
  residuis rebus voluntatem suam defunctum facientem familiae res servari volens, sed in
   proastio iustioribus verbis usus: nihil enim recte ei alienationem conferre illas ex
   imperiali hoc facere impellenti iussione. Venerabilibus pro his verbis usa est pars
  alterutra, tam testatoris interpretantes voluntatem quam nostris utentes legibus, quae
 sibi expedire putabant.

CAPUT I.
 Nos igitur legis et testamenti interpretationem propositam non sola sententia, sed
 lege complecti cognitionis decisionem putavimus oportere, ut tam praesentem quaestionem
 decernamus quam reliquis auferamus de huiusmodi contentionem. Unde subtilius testamentum
     considerantes verbis ipsis invenimus heredibus demonstratis filiis alienationem
  interdictam, quoniam futuri essent sine filiis fungi vitam, non ulterius vero his qui
       solum eis successerint filiis, sed sufficere defunctum usque ad filium stare
  interdictionem: si enim et ipsi filios relinquentes moriantur ..... quod relictum est,
 neque in longiore a filiorum vita alienationis prohibitionem voluisse facere: codicillum
vero in proastio solo factum prohibere et his qui ex testamento Hierio gloriosae memoriae
  (iuniore dicimus) res suscipientibus proastium alienare; etenim istis qui remanserunt
 velle defunctum perpetue in familiam manere suam. Ea quidem quae in quaestionem deducta
       sunt talia;.

CAPUT II.
     considerantes oportere subtilitatis cognitionem in aliis quidem rebus. quae
    Constantinus gloriosae memoriae Hierio seniori, de quibus ex testamento factus est
   dominus, nihil accipere existimavimus bene surgere quaestionem, vacare vero in istis
     actione non Alexandrum solum visum gloriosum, sed et reliquam omnem familiam, ex
  testamenti verbis usque ad filios solum stare prohibitionem, et ipsum Hierii gloriosae
     memoriae filium, per quos facientes [{**}] eos Hierii iura qui post eos familiae
 substituentes partem alienaverunt quae apud eos, tamquam in substitutionem ex voluntate
    interdictorum unius. In proastio vero neque si dominum codicilli Hierium ostendant
 gloriosae memoriae, multae nobis visum est plenum esse {**} quattuor postea generationes
huiusmodi in medium deduci quaestionem. Nunc igitur gloriosissimis feminis Maria et Maria
adhuc superstitibus, quas et ipsas in familia iacendo, nostris legibus et nurus huiusmodi
   verbis promeritis, non recte neque competenter Alexander gloriosus a se advenientem
  instituit litem; transeundo vero et istorum, quod quattuor iam generationes transisse
     videntur, non facere quidem antiquam taliter iudiciis cognitionem tradi, maxime
   Constantini filia adhuc pupillaris taliter aetatis functa vita, ut et si etiam sine
testamento ille esset, in matrem eius pervenire proastium, non ipsius novellae, legi vero
utpote facta horum causa, et nullius Hierii gloriosae memoriae heredibus circa voluntatem
  peccantibus eius. Etenim <si> testamentum Constantinus scribens substitutiones aliquas
 fecit filia defuncta impubere, attamen nil ex hoc introducitur magnum et ipsius secundum
      hoc legis pupillae matri substantiam praebente testamento circa transitum eam.

CAPUT III.
 Sancimus igitur, neque Alexandrum virum gloriosum aut eius filios neque successores
 reliquorum Hierii gloriosae memoriae senioris filiorum neque alium quendam ex omnibus in
  eius constitutum familia aut contra Mariam et Mariam gloriosas feminas occasione rerum
apud eas constitutarum aut contra alios agere, apud quos res constitutae sunt nunc aut in
  quibus futuro pervenerint tempore, in quibus Hierius gloriosae memoriae prohibens fuit
   alienationem, aut omnino quae memorari prohibitione et familiae nomen et aliquod ius
    fabricare ex hoc, ut aliis Hierii gloriosae memoriae filiis ipsis alienantibus et
  convenientibus sicut et reliquorum alienationibus, et primitus levarentur et ipsis et
    successoribus quae possunt actiones competere de hoc, et aliis quo apprehendentes
  reliquimus intellectui ad huiusmodi nobis sufficientibus iudicium et legislationem. Et
   hanc esse decisionem non praesentis cognitionis solum, sed et reliquarum, in quibus
  prohibitionis factae huiusmodi successiones tantae processerint et heredum ultimus per
     medium aliquem pupillum successerit. Tunc enim tempus et exteris a familia primi
  prohibentis licentiam habebit ex praesenti nostra lege transmittere res. Communem enim
     hanc fecimus legem tam praesentis cognitionis quam post haec evenientium taliter
  prohibitionum, tam evenientem nunc dirimentes contentionem quam eas quae futurae sunt
       resecantes.
   [Dat. VI. k. Mai. CP. Imp Iustiniani Aug......]
<D. k. Ian. CP. <imp.> dn. Iustiniani <pp. Aug> anno XXIX. pc. Basilii anno XIV. ind.
III.>



►Sources:Auth.CXXVI;Coll.IX, tit.8;Ep.Theod.159; Ath. 9, 11;Iul. const.CXVII.


###### Nov160.htm ######
###### Nov160.htm ######

* NOV. CLX
       EXEMPLUM SACRAE PRAGMATICAE SANCTIONIS

    (AD ?)

      (Based upon the Latin text of Schoell and Kroll's edition)
     Translated from the Greek

       Imperator Iustinianus Augustus Papio.
  Praefatio. Aristocrates facundissimus pater Aphrodisiensis civitatis et qui in ea
   sunt possessores supplices nobis facti sunt, dicentes praedictam civitatem.....
    Deinde paucis interpositis:
     Ac primum quidem illud existimamus, esse qui leges nostras ita accipiant et
intellegant, ut inde sibi quemadmodum minime decebat iniuriarum occasiones promant. Edocti
  enim sumus a patre civitatis, magnam auri summam collectam esse civitati ex legatis a
nonnullis civitati Aphrodisiensium relictis, et ne id periret, aliquos eorum qui multum in
 civitate valerent aurum illud occupasse ea condicione, ut pro eo civitati singulis annis
solverent, quod sive quis intributionem sive reditum sive etiam usuras appellare velit, id
 quidem quod civitatem auferre par est, quamdiu aurum apud eum qui accepit maneat; tamen
    qui aurum acceperunt, quoniam constitutionem fecimus, ne ultra duplum creditoribus
   permittatur exigere debitum, sed ut eo solo contenti sint, dicere, quia ultra duplum
 solverint, debere legatum civitati perire; iamque et calefactiones publicarum balnearum
  quae inde fieri soleant damno affici et opera publica labefactari, atque legem nostram
     secundum illorum interpretationem civitati detrimentum afferre.
    I.Ilaec omnia procul a re publica nostra depulsuri sancimus, ut qui aurum ea
  condicione acceperunt, ut pro eo pensionem quandam civitati solvant, ii quamdiu aurum
  habeant, inferre cogantur singulis annis quod pro eo constituerint, neve omnino sacra
   constitutione nostra ad hoc utantur. Illam enim de creditoribus conscripsimus deque
casibus qui nominatim in ea continentur, praesens vero species illam non tangit, siquidem
   magis redituum annuorum quam usurarum praestationi similis est, nosque ex aequo tam
 fiscalibus rebus quam civitatibus prospicere decet. Si quis autem etiam post praesentem
 sanctionem nostram aliter acceperit ea quae a nobis sancita sunt, et civitatem dato auro
   privare voluerit, et pro universo tempore quantum civitati debet persolvet et duplum
reddet, ut malignae interpretationis iustam remunerationem accipiat: quoniam cum liceret
   ei bonum civem se praestare tam improbus est, ut quae ipsum tulerit patriam iniuria
 afficiat.Dat.............



 ►
Source:
      Ep. Theod.160.




###### Nov161.htm ######
###### Nov161.htm ######

* NOV. CLXI
DE PRAESIDIBUS

  (AD 574)



    (Based upon the Latin text of Schoell and Kroll's edition)
.

Translated from the Greek




 Praefatio. Non tantum legibus quae par est sancire summum bonum est, sed etiam
  sancita diligenter servare et ad effectum adducere eosque qui ea violant idoneis
poenis subicere. Quae enim utilitas erit legum, si eae in litteris contineantur neque
commodum per res ipsas atque opera subiectis praebeant? Atque scimus imperatorem cum
   magnum subiectis curam adhibeat saepius constituisse, ut provinciarum praesides
gratis magistratus accipiant, quo et ipsi pure iis utentes subiectis iustum et aequum
  impertiant, et fiscus per subiectorum incolumitatem rerum copia floreat. Sed haec
quidem paulatim in oblivionem devenerunt avaritia devicta eorum qui magistratus emunt
magis quam accipiunt.
I.Nos autem leges de his latas renovantes sancimus, ut magistratum gerant illi
   qui ex bona existimatione spectati sunt ac plurimam in iustitia exercenda curam
collocarunt, sine donis autem et largitione omni magistratus suscipiant, et subiectos
 quidem incolumes indemnesque conservent, publica vero tributa diligenter expediant,
 neve vero ipsi aut assessores eorum aut cancellarii aut domestici aut ullus ex iis
  qui ad eos pertinent quidquam auferant a subiectis, nisi in quadruplum (ut leges
 loquuntur) quod ab ipsis acceptum est solvere velint, sed contenti sint iis quae ex
    fisco et lege ipsis deputata sunt. 1.Deinde magistratu abituri per legitimos
      quinquaginta dies in publico versentur, iisque qui litem intendere velint
    respondeant. Quodsi lis intra quinquaginta dies nondum finita sit, si quidem
  pecuniaria sit, procuratorem dent, sin autem criminalis, usque ad terminum causae
  maneant; iudices autem, sive magistratus sint sive a praefectis dati, nisi intra
 viginti dies a lite coepta eam terminaverint, decem auri libris multentur, cum lis
 secundum ea quae modo dicta sunt procedat. 2.Si qui enim ex illis mala conscientia
agitati clam aufugerint et ad sacras aedes accurrerint, substantia sua exuentur, quae
  inter eos qui iniuria affecti sunt, secundum legem et iniuriarum modum dividatur,
quemadmodum acta de ea re edita etiam ex una parte, secundum id quod pridem sancitum
 est demonstrent. 3.[Quae pro subiectis introducta sunt firma maneant:] maneantque
  nimirum firma etiam reliqua quae ad utilitatem subiectorum de praesidibus bene ab
   imperatore sancita sunt. Quemadmodum autem eos qui ita peccant punimus, ita eos
   quoque qui quid per hanc causam ex rebus prohibitis ab iis accipiunt quadrupli
       restitutioni subicimus.
      II.Atque haec ut sanciremus in mentem nobis venit, quod subiectorum
      prosperitatem et cultum magni facimus, nec vero redituum inde reipublicae
inferendorum. Etenim una cum magistratuum largitionibus tollimus etiam suffragia quae
 imperialibus rationibus ab iis inferebantur, quae quidem magnum pecuniarum cumulum
   efficiebant: ut hoc quoque modo res publica salute potiatur et ad prosperiorem
    ordinem redeat liberata praestationibus quae ex certo tempore a nonnullis in
  detrimentum eius excogitata sunt. Maiestati enim nostrae unum hoc est studium, ut
provinciae et bonis legibus utantur et in securitate versentur et praesidum iustitia
   fruantur, utque publica tributa nullo negotio inferantur. Neque enim aliter res
    publica servari potest nisi piis tributis illatis, ex quibus exercitus alitus
hostibus resistit, agrosque et civitates custodit, ac reliqui quoque ordines commodis
  iis deputatis fruuntur, et muri et urbes instaurantur et reliqua omnia procedunt
       quaecumque ad communem subiectorum utilitatem spectant.
Epilogus. Quae igitur nobis placuerunt et per hanc legem declarantur tua gloria
in hac felici civitate consuetis in locis proponet, mittet autem in provincias quoque
   solitis mandatis usa, ut omnes sciant, quanta nobis tam fisci quam subiectorum
nostrorum incolumitatis cura sit.<Dat.... Dec. Tiberii Constantini felicissimi
    Caesaris anno I. ind. VIII.>



 ►
      Source:
   Ep. Theod.161.




###### Nov162.htm ######
###### Nov162.htm ######

* NOV. CLXII
     SACRA FORMA TRANSMISSA DOMINICO GLORIOSISSIMO PRAEFECTO

       DE VARIIS CAPITIBUS.

  (AD 539)



    (Based upon the Latin text of Schoell and Kroll's edition)
 .

       Translated from the Greek




Praefatio. Percontata est ex nobis gloria tua de nonnullis controversiis motis
    inter eloquentissimos Illyrici fori causarum patronos, quas decisione nostra
   indigere dixisti, ne in perpetuum agitarentur.
 I.Primum igitur caput huiusmodi erat. Mulier quaedam in rebus ipsi a marito
   donatis nec vero traditis, cum maritus mortuus esset et de donatione silentium
   egisset res vindicare voluit, tamquam earum domina tam donatione quam silentio
mariti facta. Opponebatur a rerum possessoribus exceptionem solam habere eam in ius
 vocatam, si possideat, nec vero etiam ab alio eas vindicare posse. Quod igitur in
   controversum vocabatur eiusmodi erat. Nos autem recordati sumus constitutionis
   nostrae, quae dicit donatori, etiamsi traditionem non promiserit, necessitatem
imponi rem donatam tradendi. Neque enim ad decipiendum, neque ut in nudis consistat
 litteris quod geritur, instrumentum confici oportet. Praeterea animum revocavimus
     etiam ad lationem legis Cinciae veteris, quam suo iure e legum corpore suo
  respublica pridem removit talia sancientem qualia in praesenti in controversiam
   adducta sunt. 1.Ac sancimus, ut si secundum id quod antea a nobis dictum est
     eiusmodi donatio per omnia perfecta sit tam quod spectat ad modum quam ad
insinuationem, ea omnibus modis silentio viri statim ab initio confirmetur secundum
    constitutionem nostram, ex quo facta est, ita ut etiamsi maritus postea rem
 hypothecae dederit vel pignori obligaverit, tamen iam ante alienasse eam videatur
   qui quidem donec superstes fuit siluerit: atque traditio, sive facta est, ei
exceptionem det, sive facta non est, etiam exactionem praestet, si quidem stipulatio
interposita sit, per actionem ex stipulatu, sin minus, per condicticiam ex lege, ut
  rem donatam accipiat. 2.Verum illud quoque par esse duximus constituere, ut si
  quidem donationes ab initio actis insinuatae fuerint, eae omnibus modis silentio
   confirmentur, sin autem sine insinuatione manserint, excedant autem modum, qui
insinuatione indigeat, usque ad eam dumtaxat quantitatem valeant, quatenus etiam non
  insinuatas donationes firmas esse a nobis sancitum est. Hoc enim cum posteriore
    tempore sanxerimus valere volumus, nec vero propter adiectionem quantitatis
      intercidere etiam id quod recte se habere poterat: quod quidem etiam de
 donationibus in universum iam lex nostra dicit. Atque haec non solum in muliere et
    viro sed etiam in ceteris personis valeant, inter quas donationes constante
    matrimonio prohibitae sunt.
 II.Praeterea de secundo capite a sublimitate tua interrogati sumus, num post
 constitutionem nostram quae si qui ex libera et adscripticio nascantur eos liberos
esse vult propter matris condicionem existimandum sit, tametsi adscripticii non sint
 facti secundum ius antiquum, tamen utique colonos eos fieri propterea quod altera
  constitutio nostra filiis quoque colonorum non permittat terram relinquere, sed
  manere colonos iubeat; idque multo magis ita esse oportere, quandoquidem omnino
inter has personas adscripticiorum sit progenies. Haec igitur interrogatione tua in
  praedicto capite continebantur. Atqui mentem nostram considerantes nosse oportet
numquam nos permittere, ut liber venter adscripticium pariat, sed hanc quidem notam
 et signum nato post legem tunc latam esse imponendum, ut omnino libertas conveniat
iis qui ex libera matre nascantur. 1.Si quis igitur ex libera et adscripticio natus
  sit, manet is quidem liber et maternam ingenuitatem nullo modo abicit; ostendit
   autem constitutio a nobis proposita se tales homines velle incolas praediorum
     cultoresque agrorum manere, utpote ibi genitos: hoc enim sibi vult coloni
appellatio. Itaque non concedimus iis facultatem praedium relinquendi et ad alia se
vertendi; sed si qui omnino in praedio aliquo nati sint, si quidem ex adscripticia
 matre, manifestum est utique eos adscripticios futuros esse, sin ex libera matre,
manebunt quidem liberi et quae ab iis acquisita sunt penes ipsos erunt nec peculium
fiet dominorum, nec tamen ex praedio egredientur, sed hoc colent, neque licebit iis
   hoc relinquere atque alia obire aliena, nisi forte domini facti sint propriae
  alicuius possessionis, quae sufficiat ad eos in ipsa occupandos nec alia quoque
  etiam colere permittat, atque in illam transmigrarint. Alioqui omnibus modis ut
maneant in praedio sancimus, liberi quidem constituti, incolatu autem detenti. Atque
  hoc quidem ita constitutum esto.
   III.Non abs re autem nobis visum est illud quoque in quaestionem vocatum
decisione nostra dignari. Nam si adscripticia mulier cum adscripticio aliquo qui ad
    alium pertineat coniugium inierit, de prole quaesitum est, si liberi ex iis
nascantur, utrum ad dominum viri an ad dominum mulieris prolem pertinere conveniat?
Sancimus igitur, ut si quid eiusmodi fiat et diversorum dominorum adscripticii inter
 se coeant, quandoquidem condicio eorum in controversia posita non est, cum venter
  non sit liber, nati quidem adscripticii sint, nec tamen rem omnem dabimus matri
 neque domino eius; sed si quidem unus natus sit filius, venter semini praeferatur
     sitque quod natum est domini matris, sin autem duo forte sint liberi, ambo
dividantur electione per sortem facta, si vero impar sit numerus liberorum, id quod
 redundat sinus matris retineat, ut si tres sint, duo quidem sint matris unus vero
patris, et rursus si quinque, tres ex natis domini matris et duo patris. Ac secundum
hanc incrementi rationem numerus procedat, ut quod aequaliter dividi potest ex aequo
 tribuat, quod autem superat, quod quidem etiam gratius est, id matri tribuat. Hanc
 enim maiore studio dignari oportet, quae et parturierit et pepererit et nutrierit,
quam eum qui subsicivum voluptatis opus filii procreationem effecit.
  Epilogus. Quae igitur hac sacra pragmatica forma continentur tua gloria in
   similibus casibus observare studeat. Etenim etiam communem hac de re scribemus
 legem, tam haec quam alia quaedam insuper statuentes, quae sanctionem necessariam
requirere credimus.
 D. V. id. Iun. Cp. <imp.> dn. Iustiniani pp. Aug. anno XIII. Apione vc. cons..



      ►Sources:Ep.Theod.162; Ath. 18, 4;Anonymus Bodleianus 30, p.223.


###### Nov164.htm ######
###### Nov164.htm ######

* NOV. CLXIV
       DE HEREDITATIBUS.

  (AD 574)

(Based upon the Latin text of Schoell and Kroll's edition)
Translated from the Greek

<Praefatio.>
Deo et iustitia nil est maius. Sine his enim nihil unquam eorum
  fieret, quae oportet, praesertim in nostra republica; hinc et recte imperare et
subditos ad benevolentiam et omnem fidem pertrahere licet. Quare nos quoque a deo et
  iustitia discentes, licet multis curis obruamur, ut Romani virtutibus augeantur,
  barbari vero victi succumbant, tamen non sine cura fuimus, ut in iis quoque, quae
  privatim utilia sunt, subditis competenter prospiciatur. Cum igitur multa ex iis,
quae antea confusa erant, emendaverimus, utile duximus hereditatum quoque condicionem
 diu neglectam ad ordinem deo placentem reducere. Comperimus enim quosdam oberrantes
   defunctorum bona perturbare ac neque permittere ut testamenta valeant, neque ut
    successiones ab intestato locum habeant, mobilibus rebus sigilla imponentes,
  immobilibus titulos impingentes, ut hac ratione illorum successioni illudant, et
  rectum ordinem perturbent. Quoniam vero fieri nequit, ut singula quae in talibus
    rebus accidunt, in tanta multitudine accurate cognoscamus, generali haec lege
 definire nobis pulchrum visum est.
I.Ideo sancimus, ut omnes sine invidia bonis suis et iuribus fruantur eaque ad
   successores suos transmittant, invadat autem nemo prorsus omnium bona eorum aut
 successores eorum damnis implicet aut titulos vel sigilla rebus imponat contra quod
 legibus nostris placuit. Nam etiam hereditates ab intestato in eorum successionibus
 confirmamus, ultimasque eorum voluntates legitime procedentes non tollimus. Si enim
 semper vigilamus et solliciti sumus ob subditorum bonum statum atque eorum salutis
    magna nostrae potentiae cura est, quidni etiam ab hac parte eis providebimus
   nostraque beneficia prompte largiemur? Haec enim deo placere confidimus et hanc
 iustitiam esse dicimus, atque imperium per haec nobis securum et imperturbatum fore
credimus. Adnumeretur igitur haec quoque lex nostra reliquis nostris bene gestis, et
  subditi prioribus molestiis liberati tantaque providentia a potentia nostra digni
  habiti deo et post illum nobis gratias agant, deum precibus propinantes, ut etiam
  hostibus devictis multam eis aliam quoque securitatem largiamur.
   Epilogus.Quae igitur nobis placuerunt et sacra hac lege declarantur, cum
   gloriosissimi sacrarum domuum curatores observent tum illi, quibus maiores aut
 minores magistratus gerere tam in felici hac civitate quam in provinciis commissum
   est, et publicationem bonorum et capitalem poenam metuentes, si a nobis sancita
  violent. Tua igitur gloria sacram hanc legem nostram in conspicuis locis felicis
    huius urbis proponet, mittet autem etiam in provincias consuetis ad haec usa
     praeceptis.
<Dat. ... Dec. Tiberii Constantini felicissimi Caesaris anno l. ind. VIII.>



 ►
      Source:
    Epit. Theod.



###### Nov165.htm ######
###### Nov165.htm ######

* NOV. CLXV
      GENERALIS FORMA DE PROSPECTU MARIS SCRIPTA

   DOMlNICO GLORIOSISSIMO PRAEFECTO.

     (AD ?)

=

   (Based upon the Latin text of Schoell and Kroll's edition)
 .

      Translated from the Greek


=

       Docuit nos Demetrius .....
  Prospectus in mare intra centum pedes non solum ex directo, sed etiam per
transversum novo opere impediri non decet. Hoc enim addit haec forma, quae Zenonis
 constitutionem servat et novellam interpretatur.

=
###### Nov166.htm ######
###### Nov166.htm ######

* NOV. CLXVI
 DE STERILIUM ADIECTIONE.

 (AD ?)



   (Based upon the Latin text of Schoell and Kroll's edition)
.

     Translated from the Greek




   Flavius Theodorus Petrus Demosthenes. magnificentissimus praefectus sacrorum
praetoriorum et expraefecto regiae urbis et ex consule, Flavius Faustus et Flavius
    Stephanus Flavio Ortalino
   clarissimo consulari Lydiae.
Praefatio.Cum oporteat legibus et praeceptis nostrarum sedium bene ordinata,
    si quando necesse sit, subditis manifestiora reddere, ne ulla eis nascatur
 quaestio cum de aliis tum de sterilium adiectionibus, quoniam alii censent eis,
    qui ex eadem substantia fertilia possederint, propioribus et contiguis eas
  adiciendas esse, alii vero ad superiores et antiquiores conservas possessiones
 redeundum esse urgent, alii denique ad cunctos simul, qui ante possederint, sine
 discrimine veniunt: ipsis nos rebus mon ad rectam et iustam eius rei decisionem
 pervenire voluimus, clara haec ac distincta subditis reddentes.
   I.Si quis igitur quando ex causa legibus cognita alienaverit agrum vel
     praedium vel terras vel complexum possessionum totum, et postea moriens
   substantiam suam ad extrancos vel liberos transmiserit, illique pari modo ex
   substantia, in quam successerunt, praedia vel terras vel agrum vel complexum
 possessionum aliquem alienaverint, et id, quod a successoribus alienatum est, ad
 sterilitatem delapsum sit ut sterilium adiectioni locus sit, neque simul omnibus
    qui ante possederunt, neque contra ordinem successionis onus sterilitatis
    conservorum praediorum imponi iubemus, sed prius eum qui id, quod nunc ad
     sterilitatem redactum est, ab illius liberis aut extraneis successoribus
  acquisiverat, et immobilem eius substantiam adiectionem suscipere; si vero is
inops appareat et quae ei est possessio, onus ad eos transferri, qui illud ad eum
       transmiserant; sin autem ne horum quidem possessiones ad inlationem
 contributionis valeant, tunc eam ad primum dominum, qui illud initio ad liberos
   aut extraneos transmiserat, et immobilem possessionem, si hoc sustineat eius
  substantia, redire, et sic denique ex omnium inopia ad eum, qui a primo domino
  praedium vel agrum vel terras initio emit aut quavis legitima ratione accepit.
  Idem vero dicendum erit, etiamsi multae intercedant successiones. Quamdiu enim
 propinquior locuples est, ei qui anterioribus temporibus possessiones habuerunt
vel illorum bona nulla molestia affici debent. Et haec quidem ita sint disposita.
   Adiectiones autem sterilium, quibuscunque imponuntur, sive multis eundemque
    ordinem obtinentibus sive paucis, pro portione fertilis possessionis, quae
qualibet ratione apud eos ex eadem substantia est, fieri atque tum tributorum onus
pro illis eis imponi, cum et sterilis iis possessio pro portione tradita sit, aut
  cum se eam accepturos negaverint; antea iustum non est quemquam tributis pro
     illis pendendis gravari.
Epilogus.Quare providere tuam claritatem decet, ut haec hoc modo examinentur
 et procedant. Si enim haec non observentur, sicut definivimus, scito te una cum
cohorte, quae tibi paret, decem auri librarum poenam soluturum vel aliam fortasse
 maiorem poenam subiturum esse, ita ut quae a nobis sancita sunt etiam sic valere
    debeant. Ob hanc enim causam etiam Nicomedes ex cohorte nostra missus est.



      ►Sources:Epit. anon. Bodl. in collectione edictorum eparchicorum I
  p.266Zach.;Epit. Theod.166.


###### Nov167.htm ######
###### Nov167.htm ######

* NOV. CLXVII
       GENERALIS MAXIMA FORMA QUOMODO DEBEAT MITTI

     IN POSSESSIONEM BASSI GLORIOSISSIMI PRAEFECTI.

      (AD ?)



    (Based upon the Latin text of Schoell and Kroll's edition)
.

Translated from the Greek




  Flavius Comitas Theodorus Bassus magnificentissimi praefecti sacrorum praetoriorum
     haec edicunt.
Praefatio. Cetera quidem, quaecunque statuta sunt a nostris sedibus et publicis
    litteris manifestata aut aliis generalibus formis imperii nostri, quae vel de
magistratibus provincialibus et officiis et omnino exactoribus loquuntur, quemadmodum
eos oporteat cum subditis agere, vel de subditorum in contractibus simplicitate et in
sacris illationibus probitate, vim suam habere volumus etiam post praesentem nostram
       constitutionem, illud vero etiam clarius definiri oportere cognovimus.
   I.Si quis enim immobilem aliquam rem apprehendere cupiens decreta iudicis
acceperit, in hac felici civitate cohors fortasse sufficiet possessionem rerum earum
 vacuam esse testata, si ex vicinis quoque eadem cohors dicat se cognovisse neminem
earum rerum possessionem obtinuisse; in eis vero. quae in provinciis sitae sunt, sub
  defensoribus locorum acta debebunt confici, quae similiter idem illud continent,
   testimonia quidem vicinorum habentia. Tunc vero licentiam illis concedimus, qui
    decreta petierunt, ut res detineant. Atque etiam iis, qui ex contractibus res
accepturi et talem possessionem vel dominium sui iuris facturi sunt, necessaria esse
 defensorum provincialium testimonia putamus, ut actis sub eis confectis declaretur
traditio, sive adsunt epistolae curatoribus scriptae sive sine litteris traditio est
 facienda illo hic addito, ut etiam agricolae curatoresve apud acta confiteantur, se
scire novum illum et possessorem et dominum esse sententiaeque tradentis obtemperare
    qui id ipsis mandaverit. Ubi vero defensor non adest, clarissimum provinciae
praesidem eiusmodi acta conficere iubemus aut sanctissimum eius urbis sacerdotem, sub
  qua possessio est, de qua talia fiunt, si forte praeses provinciae longe absit ab
  illis locis, in quibus traditio fit. In hac autem regia urbe et executiones quae
vocantur et attestationes de traditione confectae accipientibus idoneam auctoritatem
    dare putamus.
  Epilogus. Iubemus igitur tuam magnificentiam et oboedientem tibi cohortem et
  omnes, qui in provincia a te administrata commorantur, omnium deinceps qui rerum
   traditiones fecerint simili modo curam gerere.



 ►
      Source:
 Epit. anon. Bodl.(apud quem est ed. 2) p. 266 Zach.



###### Nov168.htm ######
###### Nov168.htm ######

* NOV. CLXVIII
DE ADIECTIONIBUS.

     (AD ?)

     (Based upon the Latin text of Schoell and Kroll's edition)
   Translated from the Greek

     .... “Praecipimus igitur, ut in censum seu descriptionem praedia solum
 referantur, non autem domus vel aliae res. Adiectio vero fit praediis contributariis.
  Servabit autem hoc rector gentis et officium ei obtemperans et publicarum illationum
 executores, triginta quisque librarum auri poenam metuentes.” Hoc decretum etiam nunc
 secuti generales facimus formas, ut nemo conservorum vel contributariorum adiectionem
  imponat domibus vel annonis civilibus vel alii ulli rei in censum non relatae. Haec
 observentur, haec effectui tradantur, ita ut qui ea violant poenam decem librarum auri
 solvant et substantiae suae non modicum damnum inferant. Qui enim hoc modo laesi sunt,
  contra violatores et heredes et bona eorum actionem eo nomine habebunt, quod contra
  legem damnum passi sunt. Clarissimi autem praesides et officia eis obtemperantia et
  defensores ubique terrarum quae a nobis generaliter sancita sunt observent poenasque
   adversus ipsos definitas metuant.

=

►
       Source:
     Epit. anon. Bodl.(cui est ed. 24) p. 274 Zach.





###### Novellae.htm ######
###### Novellae.htm ######
* IUSTINIANI NOVELLAE

       Recognovit Rudolfus Schoell

Opus Schoellii morte interceptum absolvit Guilelmus Kroll

    (Corpus Iuris Civilis, vol.III)


The Novels of Justinian (Novellae) form part of the Corpus Iuris Civilis. Most of them
 were published in Greek. The former belong to the year 535 AD and the latter to the year
565, but most of them were published between 535 and 539. It does not seem, however, that
  any official compilation of these new constitutions appeared in Justinian’s time. The
Greek text consists of 168 Novels: 159 of them were composed during Justinian’s reign and
  the rest belongs to Justin the Second and to Tiberius.


 Lyon's_edition_of_1627•Otto's_edition_of_1833•Lingenthal's edition of
1881: III
